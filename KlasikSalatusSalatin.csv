ID,Tajuk,Kandungan
1,Menjunjung Titah Raja,"Wa ba'adahu adapun kemudian dari itu telah berkata fakir yang insaf akan lemah keadaan dirinya, dan singkat penge­tahuan ilmunya; dan pada suatu masa bahawa fakir duduk pada suatu majlis dengan Orang Besar-besar berSerida gurau. Pada antara itu ada seorang Orang Besar, terlebih mulianya dan terlebih besar martabatnya daripada yang lain.

Maka ber­kata ia kepada fakir, ""Hamba dengar ada Hikayat Melayu dibawa oleh orang dari Goa; barang kita perbaiki kiranya dengan istiadatnya, supaya diketahui oleh segala anak cucu kita yang kemudian daripada kita, dan boleh diingatkan oleh segala mereka itu. Dan adalah beroleh faedah ia daripadanya.""

Setelah fakir mendengar demikian, jadi beratlah atas anggota fakir allazi murakkabun 'ala jahlihi, Tun Muhammad namanya, Tun Seri Lanang timang-timangannva, Paduka Raja gelarannya, Bendahara, anak Orang Kaya Paduka Raja, cucu Bendahara Seri Maharaja, cicit Bendahara Tun Narawangsa, piut Bendahara Seri Maharaja, anak Seri Nara Diraja Tun Ali, anak baginda Mani Purindanqaddasallahu sirrahum, Melayu bangsanya, dari Bukit Si Guntang MaHaruiru, Malakat, negeri­nya Batu Sawar Darul 'I-salam.

Demikian katanya: ""Tatkala  hijratul-nabiyi sallallahu 'alaihi wa sallama seribu dua puluh satu tahun, kepada tahun Dal, pada dua belas haribulan Ra­biulawal, kepada hari Khamis, waktu alduha, pada ketika syamsu, pada zaman kerajaan Paduka Seri Sultan Alau'd-Din Riayat Syah zillullahu fil-alam, anak Sultan 'Ala Jalla Abdul Jalil Syah, akhi Sultan Muzaffar Syah ibni Sultan Alau'd-Din 2 Ri'ayat Syah, ibni Sultan Mabmud Syah, cucu Sultan Alau'd­-Din Syah, cicit Sultan Mansur Syah, piut Sultan Muzaffar Syah, anak Sultan Muhammad Syah almarhum; Khalladallahu mulkahu wa sultanahu wa abbada 'adlahu wa ihsanahu. 

Sedang baginda bemegeri di Pekan Tua, * dewasa itulab datang ke­pada Hamba, ** Seri Narawangsa yang bernama Tun Bambang, anak Seri Akar Raja, Petani; menjunjungkan titab Yang Dipertuan di Hilir, Sultan Abdullab Ma'ayab Syah ibni Sultan Ala Jalla Abdul JaIil Syah, fainna syarafal-makan uial-zaman, Maka ia sesungguhnya kemuliaan tempat dan zaman, wa zainul-majalisi ahlul-iman; dan ia perhiasan segaIa keduduk­""an orang yang beriman; uumurul 'madarijal-ta'ati wal-ihsan; dan ia menerangi segaIa pangkat taat dan kebajikan: zayyada fadlahu wal-imtinan, dan ditambahi Allah Taala kiranya ia kemuraban dan kelebihan; wa abbada 'adldhu fisa'iril-buldan, dan dikekaIkan Allah kiranya ia dengan adilnya pada segala negeri, demikian bunyinya: Titah Yang Maha Mulia itu, ""Bahawa beta minta diperbuatkan hikayat pada Bendahara peri persetua dan peri petuturan raja-raja Melayu dengan istia­datnya sekali; supaya diketahui oleh segala anak cucu kita yang kemudian daripada kita, diingatkannya oleh mereka itu; Syahadan beroleh faedahlah ia daripadanya.

"" Setelah fakir allazi murakkabun 'ala jahlihimendengar titah Yang Maha Mulia itu*** maka fakir perkejutlah diri fakir pada mengusahakan dia, syahadan mohonkan taufik ke­hadrat Allah, Tuhan sani'il-'alam, dan minta huruf kepada nabi sayyidil-anam, dan minta  ampun kepada sahabat yang akram; maka fakir karanglah hikayat ini, Kama sami'tuhu min jaddi wa abi, supaya akan menyukakan duli hadrat ba­ginda.

Maka fakir namai hikayat ini ""Sulalatus Salatin"", yakni petuturan segala raja-raja, Hazihi durratul-akhbar, uial-amsal,inilah mutiara segala ceritera dan cabaya segala peri umpamanya. Maka barang siapa membaca dia, jangan dibicarakan dengan sempuma bicara; kerana hikayat ini tahu kamu akan perkataan sabda Nabi sallalahu alaihi wa sallam, ""Tafakkaru fi alaillahi wala tafakkaru fi zatillah;"" yakni bicarakan oleh-  mu segala kebesaran Allah, dan jangan kamu fikirkan pada zat Allah."
2,Penaklukan Iskandar Zul-Karnain,"A'lam ketahui olehmu, kepada zaman dahulukala, dan masa yang telah lalu, kata yang empunya ceritera, ba­hawa Raja Iskandar, anak Raja Darab, Rom bangsanya, Makaduniah nama negerinya, Zul-Karnain gelarannya; sekali per­setua baginda berjalan hendak melihat matahari terbit, maka baginda sampai pada suatu bi'at, negeri Hindi.

Maka ada se­orang raja di tanah Hindi, terlalu besar kerajaannya, seTerigah negeri Hindi itu dalam tangannya; namanya Raja Kida Hindi. Setelah ia mendengar Raja Iskandar datang, maka Raja Kida Hindi pun menyuruhkan Perdana Menteri menghimpunkan segala rakyat dan raja-raja yang takluk kepadanya. Setelah sudah kampung semuanya, maka dikeluarinyalah oleh Raja Kida Hindi akan Raja Iskandar; maka setelah bertemulah segala rakyat antara kedua pihak itu, lalu berperanglah, ter­lalu ramai seperti yang dalam Hikayat Iskandar itu.

Maka alahlah Raja Kida Hindi itu oleh Raja Iskandar, ditangkap baginda denganhidupnya Raja Kida Hindi itu; maka disuruh­lah oleh Raja Iskandar membawa iman, maka Raja Kida Hindi pun membawa imanlah dan jadi Islam, dalam agama Nabi Ibrahlm Khalilu 'llah 'alaihi s-salam.

Maka dipersalini oleh Raja Iskandar akan Raja Kida Hindi seperti pakaian dirinya; maka dititihkan oleh Raja Iskandar kembali ke negerinya. Maka adapun akan Raja Kida Hindi itu ada beranak se­orang perempuan, terlalu baik parasnya, tiada berbagai lagi dan tiada taranya masa itu, cahaya mukanya gilang-gemilang seperti cahaya matahari, dan amat bijaksananya dan sempuma budinya; Puteri Syahrul-Bariyah namanya.

Maka Raja Kida Hindi pun memanggil Perdana Menteri pada tempat yang sunyi, maka titah Raja Kida Hindi kepada Perdana Menteri, ""Ketahui olehmu, bahawa aku memanggil engkau ini, aku hendak bertanyakan bicara kepadamu; bahawa anakku yang tiada ada taranya seorang pun anak raja-raja pada zaman ini, itulah hendak aku persembahkan kepada Raja Iskandar; apa nasihatmu akan daku?"" Maka sembah Perdana Menteri, ""Sahaja sebenamyalah pekerjaan yang seperti titah tuan Hamba itu."" Maka sabda Raja Kida Hindi pada Perdana Menteri, ""Insya-Allah Taala, esok hari pergilah tuan Hamba ke­pada Nabi Khidir, katakanlah oleh tuan Hamba segala perihal ini.""

Maka esok harinya, pergilah Perdana Menteri itu kepada Nabi Khidir. Setelah sudah Perdana Menteri itu pergi, maka disuruh Raja Kida Hindi suratkan nama Raja Iskandar atas segala dirHarunya, dan atas segala panji-panjinya. Adapun setelah Menteri itu sampai kepada Nabi Khidir maka ia pun memberi salam, maka disahut oleh Nabi Khidir salam Menteri itu, lalu disuruhnya duduk.

Arakian maka berkatalah Perdana Menteri itu kepada Nabi Khidir alaihi s-salam, ""Ketahui oleh tuan Hamba, ya nabi Allah, bahawa raja Hamba terlalu amat kasihnya akan Raja Iskandar, tiada dapat Hamba sifatkan; dan ada ia beranak seorang perempuan, tak dapatlah dikatakan, tiada ada bagainya anak raja-raja dalam alam ini dari masyrik lalu ke maghrib pada rupanya dan budi pekertinya, tiada ada taranya pada masa ini.

Adalah raja Hamba akan hendak dipersembahkan dia akan isteri Raja Iskandar."" Kata sahibul-hikayat, maka pada ketika itu juga pergilah Nabi Khidir kepada Raja Iskandar, maka diceriterakannyalah perihal itu. Maka kabullah pada Raja Iskandar. Kemudian dari­pada itu maka Raja Iskandar pun keluarlah ke penghadapan, dihadap oleh segala raja-raja dan ulama dan pendita dan segala Orang Besar-besar, dan segala pahlawan yang gagah-gagah mengelilingi takhta kerajaan baginda, dan dan belakang ba­ginda segala Hamba yang khas dan segala yang kepercayaannya. Maka adalah pada ketika itu Raja Kida Hindi pun ada meng­adap Raja Iskandar, duduk di atas kerusi yang berpermata.

Maka ada seketika duduk itu, maka Nabi Khidir alaihi s-salam bangkit berdiri serta menyebut nama, Allah subha nahu wa taala, dan mengucap selamat akan Nabi Ibrahlm Khalilu 'llah dan segala nabi yang dahulu-dahulu; syahadan makamembaca khutbah nikah akan Raja Iskandar, dan diisyaratkannya per­kataan itu kepada Raja Kida Hindi. Demikian kata Nabi Khidir: ""Ketahui olehmu hei Raja Kida Hindi, bahawa raja kami inilah yang diserahkan Allah Taala kerajaan dunia ini kepadanya, dari daksina lalu ke paksina.

Adapun sekarang, bahawa tuan Hamba ada beranak perempuan, terlalu baik parasnya; kehendaknya minta daripada tuan Hamba, dan diambil Raja Kida Hindi kiranya akan menantu, supaya berhubunglah segala anak cucu Raja Iskandar, jangan lagi ber­pu tusan kiranya hingga hari kiamat. Bagaimana, kabulkah? Atau tiadakah?"""
3,Perkahwinan Puteri Syahrul-Bariyah,"Kata sahibil-hikayat, tatkala didengarlah oleh Raja Kida Hindi kata Nabi Khidir demikian itu, maka ia pun segera turun dari atas kerusi, lalu berdiri di tanah, seraya ia menyembah pada Raja Iskandar, dan berkata ia: ""Bahawa ketahui oleh tuanku, ya nabi Allah, dan segala tuan-tuan yang ada hadir; bahawa Hamba ini dengan sesungguhnya Hamba kepada Raja Iskandar, dan anak Hamba sekalian pun Hamba juga ke bawah duli baginda itu, seperti sahaya yang mengerjakan dia seorang, dua orang itu. Ketahui olehmu hei segala tuan-tuan sekalian yang ada ini, bahawa Nabi Khidir akan wali hamba dan wali anak hamba yang bernama Tuan Puteri Syahrul-Bariyah itu.""

Apabila didengar oleh Nabir Khidir kata Raja Kida Hindi demikian itu, maka berpalinglah ia mengadap kepada Raja Iskandar, dan berkata ia kepada Raja Iskandar, ""Bahawa sudahlah hamba kahwinkan anak Raja Kida Hindi yang bernama Puteri Syahrul-Bariyah dengan Raja Iskandar. Adapun isi kahwinnya tiga ratus ribu dinar emas, redakah tuan Hamba?"" Maka sahut Raja Iskandar, ""Redalah Hamba.""

Maka dikahwinkan Nabi Khidirlah anak Raja Kida Hindi dengan Raja Iskandar atas syariat Nabi Ibrahim Khalilu 'llah, di hadapan segala mereka yang tersebut itu. Maka bangkit berdirilah segala raja-raja dan segala Orang Besar-besar dan ' para menteri dan hulubalang dan segala pendita dan ulama dan segala hukama menabur akan emas dan perak ,Jan permata ratna mutu manikam kepada kaki Raja Iskandar, hingga t'er­timbunlah segala emas dan perak dan ratna mutu manikam itu di hadapan Raja Iskandar, seperti busu t dua tiga timbun­annya. Maka sekalian harta itu disedekahkan pada segala fakir dan miskin.

Setelah hari malam, maka datanglah Raja Kida Hindi membawa anaknya kepada Raja Iskandar dengan barang kua­sanya, dengan pelbagai permata yang ditinggalkan oleh datuk neneknya; sekaliannya itu dikenakannya akan pakaian anak­nya. Maka pada malam itu naik mempelailah Raja Iskandar.

Syahadan. maka hairanlah hati Raja Iskandar melihat rupa Puteri Syahrul-Bariyah itu, tiadalah tersifatkan lagi, dan pada keesokan harinya maka dipersalin Raja Iskandar akan Tuan Puteri Syahrul-Bariyah itu dengan selengkap pakaian keraja­an, tiada terperi lagi banyaknya; dan Raja Iskandar pun meng­anugerahi pula persalin akan segala raja-raja daripada pakaian yang mulia-mulia, sekaliannya emas bertatahkan ratna mutu manikam, tiga buah perbendaharaan yang terbuka. Maka Raja Kida Hindi pun dianugerahi persalin, dan dianugerahi seratus cembul emas berisi permata, dan ratna mutu manikam dan harta benda yang mulia-mulia, sekaliannya emas bertatahkan ratna mutu manikam, dan dianugerahi seratus ekor kuda yang hadir dengan segala alatnya daripada emas bertatahkan ratna mutu manikam; maka hairanlah hati segala yang memandang dia.

Kemudian dari itu maka berhentilah Raja Iskandar di kenaikan sepuluh hari, setelah datang kepada sebelas harinya, maka berangkatlah Raja Iskandar seperti adat dahulukala, dan tuan puteri anak Raja Kida Hindi pun dibawa baginda; maka baginda pun berjalanlah, lalu ke matahari hidup, seperti yang tersebut dalam hikayatnya yang masyhur itu.

Hatta ber­apa lamanya, telah sudah Raja Iskandar melihat matahari ter­bit, maka baginda pun kembalilah, lalu dari negeri Kida Hindi. Maka Raja Kida Hindi pun keluarlah mengadap Raja Iskandar dengan segala persembahannya, daripada khatifah yang mulia­-mulia, dan daripada harta benda yang ajaib-ajaib. Maka Raja Kida Hindi pun berdatang sembah pada Raja Iskandar akan peri dendamnya dan berahinya akan tapak hadrat Raja Is­kandar, tiada dapat kita katakan lagi.

Syahadan peri rindu . dendamnya akan anaknya Tuan Puteri Syahrul-Bariyah dan dipohonkannyalah anaknya ke bawali duli Raja Iskandar. Arakian maka dianugerahkan Raja Iskandar akan Tuan Puteri Syahrul-Bariyah kembali pada ayahnya, Raja Kida Hindi; maka dianugerahi Raja Iskandar akan Puteri Syahrul­-Bariyah persalinan seratus kali, dan dianugerahi harta dar i­pada emas dan perak, dan ratna mutu manikam, dan dari­pada permata dan harta benda yang indah-indah, tiada terhisabkan banyaknya lagi, Maka Raja Kida Hindi pun men­junjung duli Raja Iskandar, maka dipersalin baginda pula seratus kali daripada pakaian baginda Sendiri. Setelah itu maka dipalu oranglah gendang berangkat dan 7 ditiup oranglah nafiri alamat Raja Iskandar berangkat.

Maka baginda pun berangkatlah dari istana, seperti ad at dahulukala, kasadnya hendak menaklukkan segala raja-raja yang belum takluk kepadanya, seperti yang termazkur itu. Wallahu a'lamu bis-satuab wa ilaihil-marji'u uial-ma'ab,"
4,Zuriat Iskandar ZuI-Karnain,"Adapun diceriterakan oleh orang yang empunya ceritera, bahawa Puteri Syahrul-Bariyah, anak Raja Kida Hindi, telah Hamillah ia dengan Raja Iskandar;' tetapi Raja Iskandar tiada tahu akan isterinya HaruiI itu, dan Tuan Puteri Syahrul-Bariyah pun tiada tahu akan dirinya bunting itu. Tatkala Tuan Puteri Syahrul-Bariyah kembali kepada ayahnya, Raja Kida Hindi, maka baharulah ia tahu akan dirinya bunting itu; dirasanya dirinya tiada haid.

Maka Tuan Puteri Syahrul-Bariyah pun memberi tahu kepada ayahnya, Raja Kida Hindi, katany a, ""Ketahuilah ayahanda, bahawa Hamba ini dua bulanlah se­karang tiada haid. Setelah Raja Kida Hindi mendengar kata anaknya itu, maka Raja Kida Hindi pun terlalu sukacita oleh anaknya itu bunting dengan Raja Iskandar; maka dipelihara­'kannya dengan sepertinya.

Setelah genaplah bulannya, maka Tuan Puteri Syahrul-Bariyah pun beranaklah seorang lelaki, Maka oleh Raja Kida Hindi akan cunda itu pun dinamai Aristun Syah uialadul-malihul-mukarram, terlalu sangat di­kasihi oleh Raja Kida Hindi. Hatta berapa lamanya Raja Aristun Syah pun besarlah, terlalu baik rupanya,seperti rupa ayahanda baginda, Raja Is­kandar Zul-Karnain.

Maka oleh Raja Kida Hindi dipinangkannya anak raja Turkistan. Maka Raja Aristun Syah. beranak se­orang lelaki, maka dinamainya Raja Aftus. Setelah empat puluh lima tahun lamanya Raja Iskandar kembali ke negeri Makaduniah, maka Raja Kida Hindi pun kembali ke rahmat Allah; maka cunda baginda, Raja Aristunlah kerajaan dalam negeri Hindi mengangkatkan kerajaan ninda baginda.

Adalah umur baginda di atas kerajaan tiga ratus lima puluh lima tahun; maka Raja Aristun Syah pun berpindahlah dari negeri yang fana ke negeri yang baka. Maka anakanda baginda Raja Aftus­lah naik kerajaan dalam ""negeri Hindi; adalah umur baginda di atas kerajaan seratus dua puluh tahun, maka baginda pun hilang; maka Raja Aska'inat naik raja, umur baginda di atas kerajaan tiga tahun. Setelah sudah hilang maka Raja Kasdas namanya naik raja pula; adalah umur baginda di atas kerajaan dua belas tahun. Setelah sudah baginda hilang, maka Raja Amtabus namanya naik raja pula di atas takhta kerajaan; ada­lah umur baginda di atas kerajaan tiga belas tahun. Setelah sudah baginda hilang, maka Raja Zaman Yus namanya naik raja pula; adalah umur baginda itu di atas kerajaan tujuh tahun. Setelah sudah hilang baginda, maka Kharu Seka'inat namanya naik raja pula; adalah umur baginda itu di atas kerajaan tiga puluh tahun. Setelah sudah hilang baginda, maka Raja Arkhad Seka'inat namanya naik raja pula, adalah umur baginda di atas kerajaan sembilan tahun. Setelah sudah hilang baginda, maka Raja Kudar Zakuhun, anak Raja Amtabus pula naik raja, adalah umur baginda itu di atas kerajaan tujuh puluh tahun. Setelah sudah hilang baginda, maka Nabtayusar nama­nya naik raja; adalah umur baginda itu di atas kerajaan empat puluh tahun.

Maka Raja Ardis Mikan naik kerajaan; adalah baginda ber­isterikan anak Raja Nusyirwan Adil, raja masyrik dan maghrib, maka beranaklah baginda dengan tuan puteri anak Raja Nu­syirwan Adil seorang lelaki bernama Raja Darmanus. Maka anak cucu bagindalah kerajaan turun-temurun sampailah kepada anak cucu baginda yang bernama Tersi Berderas naik raja. Akan baginda itu anak Raja Zaman, cucu Syah Tersi, cicit Raja Dermanus, piut Raja Ardis Mikan anak Raja Kudar Zakuhun, cucu Raja Amtabus, cicit Raja Sabur, piut Raja Aftus, anak Raja Aristun Syah, anak Raja Iskandar Zul­Karnain.

Maka Tersi Berderas beristerikan anak Raja Sulan, raja di negeri Amdan Negara; kata seTerigah riwayat, Raja Sulan itu daripada anak cucu Raja Nusyirwan Adil, anak Kobat Syahriar, raja masyrik dan maghrib; melainkan Allah subha nahu wa taala juga yang mengetahuinya Tetapi akan Raja Sulan itu raja besar sekali, segala raja-raja Hindi dan Sindi, sekalian dalam tangannya, dan segala raja-raja yang di bawah angin ini sekaliannya takluk kepada baginda itu.

Maka Raja Tersi Berderas beranak dengan puteri anak Raja Sulan itu tiga orang lelaki, Raja Hiran seorang namanya, ialah kerajaan di benua Hindi dan seorang namanya Raja Suran, diambil ninda baginda Raja Sulan; seorang lagi Raja Fandin namanya, ialah kerajaan di benua Turkistan."
5,Perjalanan Hendak Menakluk Negeri China,"Setelah berapa lamanya maka Raja Sulan pun hilanglah, maka cunda baginda, Raja Suranlah di atas kerajaan menggan­tikan ninda baginda di negeri Amdan Negara, terlalu besar kerajaannya, lebih besar pula daripada ninda baginda Raja Sulan. Maka adalah kerajaan baginda itu, segala raja-raja dari masyrik lalu ke maghrib sekaliannya takluk kepada baginda, melainkan negeri China juga yang tiada takluk kepada Raja Suran.

Maka Raja Suran pun berkira-kira hendak menyerang negeri China. Maka baginda menyuruhlah menghimpunkan segala bala Tenteranya; maka sekalian rakyat pun berkampung­lah daripada segala pihak negeri, tiada terpermanai lagi ba­nyaknya. Maka segala raja-raja yang takluk kepada Raja Suran itu pun sekaliannya datang dengan alat senjatanya, dan dengan segala rakyatnya sekali; adalah banyaknya segala raja-raja itu seribu dua ratus. Maka telah sudah sekaliannya datang ber­kampung, maka Raja Suran pun berangkatlah hendak menye­rang benua China.

Maka adalah daripada banyaknya rakyat berjalan itu, se­gala hutan belantara pun habis menjadi padang, dan bumi pun bergentar seperti gerupa, dan gunung pun bergerak, dan segala tanah yang tinggi-tinggi itu pun menjadi rata, dan batu pun habis berpelantingan, dan segala sungai pun habis kering, jadi seperti lumpur, kerana dua bulan perjalanan itu tiada ber­putusan lagi; jikalau pada malam yang gelap sekalipun, men­jadi terang seperti bulan purnama pada ketika cuaca, daripada kebanyakan kilat cahaya Senjata; jikalau halilintar di langit sekalipun tiada kedengaran, daripada kesangatan tempik segala hulubalang dan sorak segala rakyat, bercampur dengan gajah, kuda, tiadalah sangka bunyinya lagi. Maka segala negeri yang bertemu dengan Raja Suran itu habislah dialahkannya, maka sekalian negeri itu semuanya habis takluk kepada baginda.

Setelah berapa lamanya, maka Raja Suran pun sampailah kepada sebuah negeri Gangga Negara namanya, Raja Gangga Syah Johan nama rajanya. Maka adapun negeri itu di atas bukit, dipandang dari hadapan terlalu tinggi, dan dari belakang rendah juga; ada sekarang kotanya di darat Dinding, ke sana Perak sedikit. Setelah Raja Gangga Syah Johan mendengar khabar Raja Suran datang, maka baginda menyuruhlah menghimpunkan segala rakyatnya, nan menyuruh menutupipintu kotanya, dan bangunan-bangunan pun disuruh tunggui, dan parit pun dipenuhi dengan air.

Maka segala rakyat Raja Suran pun datanglah mengepung kota Gangga Negara itu, maka di­lawan berperang oleh orang di atas kota itu. Maka segala rakyat Raja Suran pun tiada boleh tampil; kenaikan baginda gajah meta. Maka beberapa ditikam dan dipanah orang dari atas kota, tiada diendahkannya; maka tampil juga ia menghampiri pintu kota Gangga Negara, dipalunya dengan cokmamya, maka pintu Gangga Negara pun robohlah. Maka Raja Suran pun masuklah ke dalam kota Gangga Negara dengan segala hulu balangnya.

Setelah  Raja Gangga Syah Johan melihat Raja Suran itu datang, maka Raja Gangga Syah Johan pun berdiri memegang panahnya; maka segera dipanahnya, kena gumba gajah Raja Suran, gajah itu jatuh terjerumus. Maka Raja Suran pun me­lorupat serta menghunus pedangnya, diparangkan kepada Raja Gangga Syah Johan, maka kenalah lehemya, putus ke­palanya, terpelanting ke tanah. Maka Raja Gangga Syah Johan pun matilah. Setelah rakyat Gangga Negara melihat rajanya mati itu, maka sekaliannya pun lari; maka ada seorang saudara raja itu perempuan, Puteri Dara Segangga nama­nya; terlalu baik parasnya, maka diambil bagindalah akan isteri.

Setelah negeri Gangga Negara sudah kalah, maka Raja Suran pun berjalanlah dari sana. Hatta berapa lamanya berjalan itu datanglah ke negeri Langgiu; dahulu negeri itu negeri besar, kotanya daripada batu hitam, sekarang lagi ada kota itu di hulu Sungai Johor. Adapun nama asal Langgiu itu dengan bahasa Siam ertinya per­bendaharaan permata, maka adalah nama rajanya Chulan; akan baginda itu raja besar, segala raja-raja yang di bawah angin dalam hukumannya.

Demi Raja Chulan mendengar Raja Suran datang itu, maka Raja Chulan pun menghimpunkan segala rakyat; dan segala raja-raja yang takluk kepada baginda, semuanya berkampunglah. Maka Raja Chulan pun mengeluarilah akan Raja Suran; maka rupa segala rakyat itu seperti lautan, rupa gajah dan kuda pun demikian juga, seperti pulau rupanya, dan tunggul panji-panji seperti hutan, dan segala Senjata pun berlapis-lapis. Sekira-kira empat gorah bumi jauhnya berjalan, setelah datanglah pada suatu sungai, maka kelihatanlah rakyat Raja Suran seperti hutan rupanya. Maka kata Siam, ""pangkali"" ertinya ""sungai"", maka dinamai orang sungai itu Sungai Pangkali.

Maka bertemulah rakyat Siam dengan rakyat Keling, lalu berperanglah, tiada sangka bunyinya lagi; segala yang bergajah berjuangkan gajahnya, dan yang berkuda bergigitkan kuda­nya, dan yang berpanah berpanahanlah dianya, dan yang ber­lembing bertikamkan lembingnya, dan yang berpedang ber­tetakan pedangnya. Maka rupa segala Senjata seperti hujan yang terlalu lebat, tidaklah lagi tarupak awan di langit, oleh kebanyakan kilat Senjata itu; gegak gempitalah bunyi tempik sorak orang berperang itu, maka berbangkitlah lebu duli ke udara, kelam-kabut, siang menjadi malam seperti gerhana matahari. Maka segala rakyat antara kedua belah pihak itu pun jadi campur-baurlah, tiada berkenalan lagi waktu ber­perang itu. Mana yang mengamuk di amuk orang pula, ada yang menikam ditikam orang pula. Maka kedua pihak itu pun banyaklah mati dan lukanya, darah pun banyaklah tumpah mengalir ke bumi seperti air sebak. Maka lebu duli itu pun hilanglah, maka kelihatanlah orang berperang itu, beramuk­-amukan terlalu ramai; sama-sama tiada mahu undur lagi.

Maka Raja Chulan pun menampilkan gajahnya menempuh ke dalam rakyat Raja Suran yang tiada terpermanai banyaknya itu, barang di mana ditempuhnya bangkai bertimbun-timbun; maka segala rakyat Keling pun banyaklah matinya, lalu undur. Setelah dilihat oleh Raja Suran, maka baginda pun tampillah mengusir Raja Chulan itu. Maka adapun kenaikan Raja Suran, gajah tunggal lagi meta, lapan hasta tingginya; tetapi gajah Raja Chulan itu terlalu berani. Maka bertemulah kedua gajah itu, lalu berjuang, maka bunyi kedua gading gajah itu seperti bunyi petir yang tiada berputusan. Maka kedua gajah itu pun tiada beralahan; maka berdiri Raja Chulan di atas gajahnya menimang-nimang lembingnya, lalu ditikamkannya kepada Raja Suran, maka kenalah ke baluhan gajah itu, sejengkal menjunjung ke sebelah. Maka Raja Suran pun segera memanah Raja Chulan, kena dadanya terus ke belakang; maka jatuhlah ia dari atas gajahnya ke tanah, lalu mati. Maka segala rakyat Raja Chulan melihat rajanya mati itu, maka sekalian­nya pun pecah belahlah, lalu lari cerai-berai; maka diikuti oleh segala rakyat Keling mana yang dapat habislah dibunuhnya.

Maka segala rakyat keling pun masuklah ke dalam kota Langgiu itu, lalu merampas, tiada terkira banyaknya beroleh rampasan itu. Maka ada seorang anak Raja Chulan itu perem­puan, Tuan Puteri Onang Kiu namanya; terlalu baik parasnya. Maka dipersembahkan orang kepada Raja Suran, maka oleh baginda diambillah akan isteri.

Setelah itu maka Raja Suran berjalanlah, maka baginda pun teruslah ke Temasik. Maka kedengaranlah pula khabarnya ke benua China, me­ngatakan, ""Raja Suran datang hendak menyerang kita, mem­bawa rakyat tiada terpermanai banyaknya; sekarang sudah sampai ke Temasik."" Maka raja China pun terlalu hebat men­dengar khabar itu; maka titah raja China pada segala menteri dan segala pegawainya, ""Apa bicara kamu sekalian pada me­nolakkan bala ini; jikalau sampai raja benua Keling itu ke mari, nescaya binasalah benua China ini."" Maka sembah seorang menteri yang tua, ""Jikalau sampai raja daripada yang banyak, ya tuanku syah alam, yang diperHambalah membicarakan dia."" Maka titah raja China, ""Bicarakanlah olehmu."" Maka Perdana Menteri pun menyuruhlah melengkapi sebuah pilau yang terbesar, diisi dengan jarum yang Serii, lagi yang karat; maka diambilnya pula pohon kesmak dan pohon segala buah-buahan yang ada buahnya, ditanamnya di atas pilau itu, dan dipilihnya orang yang tua-tua sudah tanggal giginya, di­suruhnya naik pilau itu, dipesaninya oleh Perdana Menteri itu dan disuruhnya belayar ke Temasik.

Setelah datang ke Temasik, maka dipersembahkan orang­lah kepada Raja Suran, ""Ada sebuah perahu datang dari benua China."" Maka titah Raja Suran pada orangnya, ""Pergilah eng­kau tanya pada China itu, berapa lagi jauhnya negeri China dari sini?"" Maka orang itu pun pergilah bertanya pada orang pilau itu. Maka sahut China itu, ""Tatkala kami keluar dari benua China, sekalian kami-kami ini sedang muda-muda be­laka, baharu dua belas tahun umur kami, dan segala buah-buah­an ini bijinya kami tanam, kami pun tualah, gigi kami semua pun habis tanggal; segala buah-buahan yang kami tanam itu berbuahlah, baharulah kami sampai ke mari,"" Maka diambil­nya jarum ada beberapa bilah itu, ditunjukkannya pada Ke­ling itu, katanya, ""Besi ini kami bawa ke mari dari benua China seperti lengan besarnya, sekarang inilah tinggalnya habis haus; demikianlah peri lamanya kami di jalan, tiadalah kami  tahu akan bilangan tahunnya."" Setelah Keling itu mendengar kata China itu, maka ia pun segera kembali memberi tahu Raja Suran; maka segala kata China yang didengamya itu semuanya dipersembahkannya kepada Raja Suran.

Setelah Raja Suran mendengar sembah orang itu, maka titah Raja Suran, ""jikalau seperti kata China itu, terlalulah jauhnya benua China itu; manakalakah kita sampai ke sana? Baik kita kembali."" Maka sembah segala hulubalang, ""Benarlah seperti titah Seri Maharaja itu."""
6,Hendak Mengetahui Isi Laut,"Maka Raja Suran fikir dalam hatinya, ""Bahawa isi darat telah aku ketahuilah, dan segala isi laut bagaimana gerangan rupa­nya? Jika demikian, baik aku masuk ke dalam laut, supaya aku ketahui betapa halnya."" Setelah baginda berfikir demiki­an, maka baginda pun menyuruh menghimpunkan segala pan­dai dan utus, maka dititahkan baginda berbuat sebuah peti kaca berkunci dan berpesawat dari dalam. Maka diperbuatlah oleh segala utus itu sebuah peti kaca seperti kehendak Raja Suran itu, dan diberinya berantai emas. Setelah sudah maka dibawanyalah ke hadapan Raja Suran; maka baginda pun ter­lalulah sukacita melihat perbuatan peti itu, maka baginda memberi anugerah akan segala hakim dan utus itu, tiada ter­kira-kira banyaknya.

Maka Raja Suran pun masuklah ke dalam peti itu, maka segala yang di luar semuanya habis kelihatan; maka dikuncikan baginda pintu peti itu dari dalam. Maka di­hulurkan oranglah ke dalam lau t, maka peti itu pun Tengge­lamlah, maka Raja Suran pun terus melihat dari dalam peti itu, pelbagai kekayaan Allah subhanahu wa taala dipandang baginda, moga-moga dengan takdir Yang Amat Kuasa, maka peti Raja Suran itu jatuh ke dalam bumi yang bernama Dika. Maka Raja Suran pun keluarlah dari dalam peti itu, lalu berjalan melihat segala yang indah-indah; maka baginda ber­temu dengan sebuah negeri terlalu besar, lagi dengan teguh­nya. Maka Raja Suran pun masuklah ke dalam negeri itu, maka dilihat baginda dalam negeri itu suatu kaum Bu Sum namanya, terlalu amat banyak, tiada siapa mengetahui bilangannya ; tetapi mereka itu setengah Islam dan setengah kafir. Setelah mereka itu memandang rupa Raja Suran itu, maka sekalian orang itu hairan tercengang-cengang dan takjub memandang pakaian baginda itu. Maka oleh segala mereka itu akan Raja Suran dibawanya kepada rajanya. Adapun nama raja mereka itu Raja Aktabu'l-Ard.

Setelah raja itu melihat rupa Raja Suran itu, maka ia bertanya pada orang yang mem­bawa baginda itu, ""Orang mana ini?"" Maka sembah orang itu, ""BaHaru datang tuanku orang ini, dari mana-mana datangnya, kami sekalian tiada tahu."" Maka Raja Aktabu'l-Ard bertanya kepada Raja Suran, ""Orang mana kamu ini? Dan dari mana kamu datang ke mari ini?"" Maka sahut Raja Suran, ""Adalah Hamba ini datang dari dalam dunia: Hambalah raja segala ma­nusia, nama Hamba Raja Suran."" Maka Raja Aktabu'l-Ard pun terlalu hairan mendengar kata Raja Suran itu; maka kata­nya, ""Adakah dunia lain daripada dunia kami itu?"" Maka sahut Raja Suran, ""Bahawa alam itu terlalulah sekali banyak, pelbagai jenis di dalamnya."" Setelah Raja Aktabu'l-Ard men­dengar kata Raja Suran itu, terlalu amat takjub ia, seraya meng­ucap subhana 'llahu'l malikul'l jabbar. Maka oleh Raja Aktabu'l-Ard akan Raja Suran dibawanya naik duduk di atas takhta kerajaannya.

"
7,Zuriat Raja Suran,"Adapun Raja Aktabu'l-Ard ada beranak seorang perempuan, terlalu baik parasnya, bernama Tuan Puteri Mahtabu'l-Bahri. Maka oleh Raja Aktabu'l-Ard akan Raja Suran dikahwinkan dengan anaknya Tuan Puteri Mahtabu'l-Bahri itu; antara tiga tahun lamanya baginda duduk dengan Tuan Puteri Mahtabu'1­-Bahri itu, maka baginda pun beranaklah tiga orang lelaki.

Setelah baginda melihat anakanda baginda ketiga itu, maka ba­ginda pun terlalu masyghul, fikir baginda, ""Apa kesudahan anakku diam di bawah bumi ini, apa upayaku membawa dia keluar?"" Kata sahibu'l-hikayat, Tengah baginda berfikir itu, dengan takdir Allah Yang Empunya Iradat, sekonyong-konyong da­tanglah raja jin Asmaghiah Peri mengadap baginda. Setelah Raja Suran melihat rajajin itu, lalu dikenal baginda; maka titah baginda, ""Apakah kerja tuan hamba ke mari? ""Maka sembahnya, ""Sahaja hamba mengadap.""

Maka titah Raja Suran, ""Jika demikian hendaklah tuan Hamba perbuatkan hamba, mahkota tiga biji akan pakaian anak hamba, supaya ada tanda Raja Iskandar Zul-Karnain kepadanya."" Maka sahut raja jin Asmaghiah Peri, ""Mahkota kudrat yang di dalam perbenda­haraan Paduka Mambanglah hamba ambil."" Maka sahut ba­ginda, ""Sebenar-benar bicaralah kehendak tuan hamba itu."" Maka raja jin pun bermohonlah, lalu ghaib dari mata baginda. Maka diambilnya mahkota tiga buah dari dalam perbendaha­raan Raja Sulaiman 'alaihi s-salam, dibawanya kepada Raja Suran. Maka diambil baginda dengan sukacitanya. Maka raja jin pun bermohon lalu kembali.

Maka Raja Suran pun datang kepada Raja Aktabu'l-Ard membawa mahkota itu; maka kata Raja Suran, ""Jikalau anak Hamba ketiga ini sudah besar, hen­daklah tuan Hamba hantar ia ke dalam dunia, supaya mahkota kerajaan Iskandar Zul-Karnain itujangan berputusan; mahkota ini akan pakaiannya."" Maka sahut Raja Aktabu'l-Ard, ""Baik­lah. "" Setelah itu maka Raja Suran punbermohonlah kepada Raja Aktabu'l-Ard, dan bertangis-tangisan dengan isteri ba­ginda, memeluk mencium anakanda baginda ketiga. Maka Raja Aktabu'l-Ard memberi kuda semberanijantan, Farasu'l-Bahri namanya; maka Raja Suran pun naiklah ke atas kuda itu, maka oleh kuda itu dibawanya Raja Suran keluar dari dalam laut, lalu berjalan ia di Tengah laut itu.

Maka dilihat oleh rakyat baginda, yang di atas kuda itu Raja Suranlah; maka segera dibawanya seekor kuda betina yang baik ke pantai Baniras. Setelah kuda jantan itu melihat kuda betina itu, maka ia pun naiklah berjalan ke darat. Maka baginda pun turunlah semayam dihadap menteri, hulubalang, rakyat sekalian; maka kuda itu pun kembalilah ke dalam laut itu. Maka titah Raja Suran kepada menterinya. ""Himpunkan­lah segala bala Teritera kita sekalian, kampungkan segala gajah kuda, jangan diberi berpecah-pecah, kerana hendak kembali; dan tafahus segala yang sakit dan yang kekurangan makanan; tetapi alat Senjata perbaiki barang yang tiada baik, dan pang­gil segala hakim dan utus.

Maka segala mereka itu pun datang­lah mengadap baginda dengan alat pegawainya; maka titah baginda pada segala hakim dan utus itu, ""Hendaklah kamu sekalian perbuatkan aku suatu alamat, tanda kita masuk ke dalam laut ini. Adalah kehendak hatiku, biarlah perbuatan­nya kekal hingga hari kiamat; dan kamu suratkan segala hi­kayat kita masuk ke dalam laut, supaya diketahui dan di­dengar oleh segala anak cucu kita yang kemudian.""

Setelah segala hakim dan utus mendengar titah Raja Suran itu, maka diambil oleh mereka itu suatu batu, maka disurat­nyalah dengan bahasa Hindustan. Setelah sudah maka disuruh oleh Raja Suran masukkan beberapa harta daripada emas dan perak dan permata dan ratna mutu manikam dan segala mata benda yang ajaib-ajaib. Maka titah Raja Suran, ""Pada akhir zaman kelak ada seorang daripada anak cucuku juga, ialah beroleh harta ini, dan raja itulah yang menaklukkan segala negeri yang di bawah angin ini.""

Setelah itu maka Raja Suran pun kembalilah ke benua Keling. Setelah sampai baginda ke negeri Keling, maka baginda pun berbuat sebuah negeri terlalu besar, kotanya daripada batu hitam tujuh lapis, serta dengan tebalnya, dan tingginya sembilan depa; daripada pandainya segala pandai dan utus berbuat dia itu, tiadalah kelihatan rapatannya lagi, rupanya seperti dituang, pintunya daripada besi melela bertatahkan emas ber­permata, Adapun peri luasnya kota itu, tujuh buah gunung di dalamnya; sama Tengah negeri itu ada sebuah tasik terlalu luas, seperti laut rupanya, jikalau gajah berdiri di seberang sana, tiada kelihatan dari sebelah sini, maka serba ikan dilepaskan di dalam tasik itu.

Maka di Tengah tasik itu pula ada sebuah pulau terlalu tinggi, Sentiasa berasap seperti di saput embun rupanya; maka di atas pulau itu, ditanami pelbagai kayu-kayuan daripada serba jenis buah-buahan dan bunga-bungaan yang ada di dalam dunia ini semuanya ada di sana; apabila Raja Suran hendak bermain-main ke sanalah ia pergi. Maka di tepi tasik itu diperbuatnya pula suatu hutan terlalu besar; maka dilepaskannya segala binatang liar, dan apabila Raja Suran hendak berburu atau menjerat gajah, pada hutan itulah ia pergi. Setelah sudahlah negeri itu diperbuat, maka dinamai oleh Raja Suran ""Bijaya Negara"", sekarang pun ada lagi negeri itu di benua Keling.

Adapun kisah Raja Suran itu, jikalau dihikayatkan semuanya, seperti Hikayat Hamzahlah tebalnya. Hatta berapa lamanya maka Raja Suran pun beranaklah dengan Tuan Puteri Onang Kiu anak Raja Chulan, seorang perempuan, terlalu baik parasnya, pada zaman itu tiadalah sebagainya seorang jua pun; maka dinamai oleh ayahanda baginda Tuan Puteri Cendani Wasis, dan beranak dengan Tuan Puteri Dara Segangga tiga orang lelaki, yangtua bernama Citram Syah, seorang bernama Paladu Tani, dan seorang bernama Nila Manam. Maka Puteri Cendani Wasis dipinang oleh raja China didudukkannya dengan anaknya yang bernama Raja Cu Lan. Maka oleh Raja Suran anakandanya Paladu Tani dirajakan di negeri Amdan Negara, dan Nila Manam di­rajakannya di Bijaya Negara akan menggantikan kerajaan baginda. Maka Citram Syah dirajakannya di negeri Candu Kani.

Maka kata Citram Syah, ""Aku anak yang tua, dirajakan­nya pada negeri kecil; baiklah aku membuang diriku."" Maka Citram Syah pun pergilah membuang dirinya berkapal, dibawanya segala alat kerajaannya, dan dua puluh buah kapal lengkap dengan alat peperangan. Niat baginda hendak meng­alahkan segala negeri yang di tepi laut, supaya takluk kepada baginda. Setelah beberapa puluh buah negeri dialahkan ba­ginda, maka datanglah pada Laut Selbu; maka pada suatu malam, turun taufan terlalu besar, dengan hujan, ribut, guruh, petir, Maka segala kapal itu pun habislah pecah cerai-berai ke sana sini, seTengah kembali ke negeri Candu Kani, seTengah tiada ketahuan perginya.

Adapun hikayatnya terlalu amat lanjut; jika kami hikayatkan semuanya, jemu orang yang mendengar dia; maka kami simpankan juga, kerana per­kataan yang amat lanjut itu tiada gemar bagi orang yang ber­akal adanya."
8,Kisah Bermula di Bukit Si Guntang,"ALKISAH maka tersebutlah perkataan sebuah negeri di tanah Andalas, Palembang namanya; nama rajanya Demang Lebar Daun, asalnya daripada anak cucu Raja Sulan juga Adapun negeri Palembang itu, Palembang yang ada sekarang inilah. Muara Tatang nama sungainya, di hulunya itu ada sebuah sungai, Melayu namanya. Adalah dalam sungai itu ada satu bukit bernama Bukit Si Guntang; di hulunya Gunung Mahamiru, di daratnya ada satu padang bernama Padang Penjaringan .

Maka ada dua orang perempuan balu berhuma padi, terlalu luas humanya; adalah namanya seorang Wan Empuk dan se­orang namanya Wan Malini. Maka terlalulah jadi padinya. Tiada dapat terkatakan; telah Hampir akan masak padinya itu. Sebermula maka tersebutlah perkataan anak Raja Suran yang tiga bersaudara, yang dipeliharakan oleh Raja Aktabu'l­-Ard. Setelah besarlah terlalu baik parasnya anak raja ketiga itu; yang tua dinamai oleh Raja Aktabu'l-Ard Nila Pahlawan, yang Tengah dinamai Krisyna Pandita, dan yang bongsunya dinamai Nila Utama, Maka ketiga anak raja itu bertanyakan ayahnya kepada ninda baginda, Raja Aktabu'l-Ard. Maka sahut Raja Aktabu'l-Ard, ""Adalah akan ayahmu itu anakcucu Raja Iskandar Zul-Karnain, nasab Sulaiman 'alaihi s-salam, pancar Nusyirwan Adil, raja masyrik dan maghrib. Maka ada­lah pesan ayahmu apabila tuan Hamba besar, disuruhnya han­tarkan ke dunia. Sekarang kembalilah tuan ke dunia""

Setelah ketiga anak raja itu mendengar kata ninda baginda  itu terlalulah sukacitanya; seraya katanya, ""Berilah kami ke­tiga bersaudara ini jalan ke dunia itu."" Maka oleh Raja Ak­tabu'l-Ard ketiga cucunda baginda itu diberinyalah memakai alat kerajaan dengan selengkap pakaian anak raja-raja, yang bertatahkan ratna mutu manikam, serta dikenakannya mah­kota itu ketiganya, Setelah itu maka ketiga baginda pun ber­mohonlah kepada ninda dan bonda baginda. Maka dipeluk dicium baginda serta ditangisinya, Maka oleh Raja Aktabu'l­Ard diberinya seekor lembu yang amat putih, seperti perak yang terupam warnanya; maka ketiga anak raja itu pun naik­lah ke atas lembu itu lalu berjalanlah keluar.

Dengan takdir Allah Subhanahu wa taala Yang Maha Kuasa, maka teruslah ke Bukit Si Guntang itu waktu malam. Maka kepada malam itu dipandang oleh Wan Empuk dan Wan Malini dari rumahnya, di atas Bukit Si Guntang itu bernyala seperti api. Maka kata Wan Empuk kepada Wan Malini, ""Ca­haya apa gerangan di Bukit Si Guntang itu? Bernyala seperti cahaya matahari terbit kelihatan. Takut pula beta melihat dia."" Maka kata Wan Malini, ""Janganlah kita ingar-ingar, jika­lau gemala naga besar gerangan itu."" Maka Wan Empuk dan Wan Malini pun diamlah dengan takutnya, lalu keduanya tidur.

Setelah hari siang maka keduanya pun bangunlah; maka kata Wan Empuk kepada Wan Malini, ""Mari kita lihati, apa yang terang bercahaya di Bukit Si Guntang semalam itu."" Maka kata Wan Malini, ""Marilah."" Maka keduanya basuh muka dan makan sirih lalu turun berjalan. Maka dilihatnya padinya berbuahkan emas, berdaunkan perak dan berbatang­kan suasa. Maka kata Wan Empuk, ""Yang bercahaya semalam rupanya padi kita ini berbuahkan emas, berdaunkan perak dan batangnya suasa ini. "" Maka sahut Wan Malini, ""Beta pan­dang semalam di atas Bukit Si Guntang itu, bukannya padi huma kita ini."" Maka keduanya naiklah ke Bukit Si Guntang itu. Maka dilihatnya tanah negara bukit itu menjadi seperti warna keemas-emasan; maka datang sekarang tanah itu di­ceritakan orang seperti emas juga. Maka dilihat oleh Wan Empuk dan Wan Malini di atas tanah yang menjadi emas itu ada tiga orang lelaki muda teruna, muda wangsa, duduk di atas lembu putih seperti perak, leng­kap ketiganya itu memakai pakaian anak raja-raja yang ber­tatahkan ratna mutu manikam; memakai mahkota ketiga, terlalu sekali elok parasnya, Maka Wan Empuk dan Wan Malini pun hairan tercengang-cengang melihat paras sikapnya orang muda ketiga itu; seorang memegang curik dan satu kayu yang bercap di tangannya, seorang memegang lembing dan seorang memegang pedang, sekaliannya daripada keemasan.

Maka Wan Empuk pun fikir dalam hatinya, ""Anak raja mana orang muda ketiga ini, sekonyong-konyong ada di Bukit Si Guntang ini, dari mana gerangan datangnya? Dan apa jua bangsanya? Baik aku bertanya kepadanya; entah sebabnya maka padiku berbuahkan emas, dan tanah negara bukit itu pun seperti emas. "" Setelah keduanya berfikir, lalu bertanya, ""Siapa tuan hamba ketiga ini? Anak 'raja mana tuan hamba? Anak raja jinkah atau anak raja perikah, atau anak raja inderakah? Hendaklah berkata benar tuan Hamba ketiga kepada kami kedua ini; kerana lamalah kami duduk di lembah Bukit Si Guntang ini, seorang manusia pun tiada datang ke mari, baharu pada hari inilah kami melihat tuan hamba ketiga ini.""

Maka sahut Nila Pahlawan, ""Adapun kami ini bukan dari­pada jin dan peri, dan bukan kami daripada bangsa indera; bahawa adalah bangsa kami ini daripada manusia. Asal kami daripada anak cucu Raja Iskandar Zul-Karnain, dan nasab kami Raja Nusyirwan Adil, raja masyrik dan maghrib, pancar kami daripada Raja Sulaiman 'alaihi s-salam, dan. nama kami Nila Pahlawan, dan yang seorang ini Krisyna pendita, dan yang seorang Nila Utama; dan nama curik kami ini Si Mandang Kini, dan kayu ini Cap Kerupa namanya, dan pedang ini Badram Balawa namanya, dan lembing ini Lembuara namanya."" Maka kata Wan Empuk dan Wan Malini, ""Jikalau tuan hamba daripada anak cucu Raja Iskandar apa sebab maka tuan hamba ke mari, dari mana jalan tuan hamba?"" Maka Nila Pahlawan pun berceriteralah seperti ceritera ayahnya kepada Raja Aktabu'l-Ard. Segala hikayat Raja Iskandar beristerikan anak Raja Kida Hindi, dan peri Raja Suran masuk ke dalam laut, dan peri duduk dengan bondanya beranakkan baginda ketiga bersaudara itu, semuanya dihikayatkannya kepada Wan Empuk dan Wan Malini.

Maka kata Wan Empuk, ""Apa alamatnya seperti kata tuan hamba itu?"" Maka sahut Nila Pahlawan, ""Mahkota kami ketiga inilah alamatnya; serta padi habis ber­buahkan emas, berdaunkan perak dan berbatangkan suasa, dan tanah negara bukit ini menjadi seperti wama keemas-emasan. Jikalau embuk tiada percaya, pandanglah alamat kami, anak cucu Raja Iskandar Zul-Karnain; pancar Sulaiman alaihi s-salam."" Maka Wan Empuk dan Wan Malini pun percayalah akan kata orang muda itu, serta dengan sukacitanya. Ketiga anak raja itu dibawanya kembali ke rumahnya. Maka ketiga baginda bersaudara pun duduklah dipeliharakan oleh Wan Empuk dan Wan Malini; padinya pun dituainyalah. Maka Wan Empuk dan Wan Malini pun kayalah dengan sebab mendapat anak raja itu.

Maka terdengarlah kepada Demang Lebar Daun bahawa Wan Empuk dan Wan Malini mendapat anak raja dari Bukit Si Guntang, daripada anak cucu Raja Iskandar Zul-Karnain itu. Maka Demang Lebar Daun pun mudiklah, mendapatkan Wan Empuk dan Wan Malini mengadap anak raja itu. Maka di ambilnya ketiga anak raja itu dibawa dengan kenaikan baginda lembu putih itu ke negeri Palembang, dipeliharakannya dengan sempurnanya. Maka Nila Pahlawan digelar Sang Si Perba.

Dengan takdir Allah taala, maka lembu kenaikan baginda itu pun muntahkan buih, maka keluar daripada buih itu seorang manusia lelaki, hadir dengan pakaiannya, serta ia berdiri mem­baca ciri demikian bunyinya: Ahusta Paduka Seri Maharaja serta Seri Sepah Buana suran bumi boji bala pikrama nakalang kama makuta dan Menteri Buana prasama Sakritbana Tanggadarma dan busaya kuta dan singgahsana ranawikrama dan Rawanaba Palawikasad dadi prabu di kala mula mali mala ka Seri Darma Rajadiraja, Raja Permaisuri. * Maka oleh Demang Lebar Daun dinamainya ""Batala"", erti­nya orang yang membaca ciri. Daripada anak cucu Batala itu­lah asal orang membaca ciri dahulukala."
9,Asal Raja Minangkabau dan Tanjung Pura,"Syahadan termasyhurlah pada segala negeri bahawa Demang Lebar Daun mendapat anak raja tiga bersaudara dari Bukit Si Guntang dan daripada anak cucu Raja Iskandar Zul-Karnain. Maka datanglah Patih Suatang, raja Minangkabau, ke Palem­bang dengan segala pegawai dan rakyat sekaliannya, minta seorang anak raja itu hendak dirajakannya raja Minangkabau. Maka oleh Demang Lebar Daun diberikannya yang bernama Sang Si Perba, serta dengan sekalian alatnya. Maka oIeh Patih Suatang dibawanya kembali ke alam Minangkabau, dirajakannya di sana.

Selama baginda kerajaan di alam Minangkabau itu, maka batang jelatang-ayam pun terlalu besar, diperbuatkan tiang balai baginda; lain daripada anak cucu baginda tiada siapa dapat duduk di sana kegatalan, dan batang saluguri akan baluhan tabuh, dan batang pulut-pulut baluhan gendang, dan ruyung-kayang dapat diperbuatkan tetaran lembing menjadi pagar istana baginda itu; sebab itulah alam Minangkabau itu dinamai ""Pagar Ruyung"", yang tersebut datang sekarang.

Syahadan Patih Suatanglah akan bendahara baginda, memerintahkan kerajaan baginda. Bermula ke Tanjung Pura pun kedengaranlah. Rajanya pun telah hilang; maka patihnya datang ke Palembang, meminta anak raja itu kepada Demang Lebar Daun akan diraja­kannya di Tanjung Pura. Maka diberikannya Krisyna Pandita dengan alatnya; tinggallah Nila Utama kerajaan di Palembang, dipangku Demang Lebar Daun. Setelah berapa lamanya baginda dalam kerajaan bergelar Seri Teri Buana, maka baginda pun hendak beristeri. Maka baginda menyuruh memanggil Demang Lebar Daun. Maka Demang Lebar Daun pun datang mengadap, duduk menyembah; sembahnya: ""Apa kehendak duli tuanku memanggil patik?"" Adapun Demang Lebar Daunlah memulai asal berbahasa kepada raja bertuanku berpatik itu; serta meletakkan adat Melayu seTengahnya.

Maka titah Seri Teri Buana, ""Adalah kita memanggil paman ini, kita hendak beristeri, carikan kita, adakah paman?"" Maka sembah Demang Lebar Daun, ""Baiklah tuanku, yang mana titah duli tuanku Yang Maha Mulia, patik junjung;"" seraya ia menyembah, lalu kembali menyuruh mengambil anak raja-raja, barang yang baik dipersembahkan kepada Seri Teri Buana. Setelah malam dibawalah baginda beradu; setelah siang hari maka dilihat baginda anak raja itu sekonyong-konyong kedal. Maka dikembalikan baginda kepada Demang Lebar Daun, minta carikan yang lain pula. Maka dipersembahkannya pula; serta dibawa baginda beradu, kedal pula. Maka habislah anak raja-raja dalam negeri Palembang itu, serta dibawa baginda beradu kedal pula semua tubuhnya. Maka dipersembahkan oleh 23 Demang Lebar Daun mengatakan tiada lagi anak raja-raja dalam negeri Palembang ini yang baik.

Hatta maka terdengarlah kepada Seri Teri Buana akan baik paras anak Demang Lebar Daun; pada zaman itu seorang pun tiada sebagainya yang di bawah angin ini.Maka baginda pun berahilah akan anak Demang Lebar Daun itu. Hendak dipinta oleh baginda, kalau-kalau tidak diberi oleh Demang Lebar Daun. Dengan hal demikian jadi masyghullah baginda; beber­apa hari baginda tiada keluar diadap oleh orang di balai. Se­telah Demang Lebar Daun melihat yang demikian itu, lalu ia masuk ke penghadapan dalam, maka ia pun bertanya kepada dayang-dayang, ""Apa mulanya duli Yang Dipertuan telah berapa hari tiada keluar semayam?""

Maka oleh dayang-dayang itu semuanya hal kelakuan baginda itu dikhabarkannya kepada Demang Lebar Daun. Setelah Demang Lebar Daun mendengar khabar dayang­ dayang itu, maka ia fikir dalam hatinya, ""Ada juga sesuatu yang dikuyukan oleh anak raja ini, baik aku bertanya kepada­nya."" Setelah ia berfikir, maka kata Demang Lebar Daun, ""Pergi dayang persembahkan ke bawah duli Yang Dipertuan katakan manira hendak mengadap."" Demang Lebar Daun yang permulaan . berbahasa kepada raja Melayu ""Yang Dipertuan"" itu. Maka dayang-dayang itu pun masuklah mengadap baginda, persembahkan Demang Lebar Daun hendak mengadap ba­ginda itu. Maka Seri Teri Buana pun keluar semayam dihadap De­mang Lebar Daun; dipandangnya muka baginda pucat-pucat berseri, selaku-laku ada menaruh berahi.

Maka sembah De­mang Lebar Daun, ""Daulat tuanku patik berdatang sembah, apa sebab maka duli tuanku tiada keluar semayam seperti sediakala? Apa juga duli tuanku kehendaki tiada akan duli tuanku peroleh itu? Kerana negeri Palembang ini duli tuanku yang empunya dia. Patik sekalian ini hamba yang khas sekadar mengembalai sahaja. Jangankan setara yang lain, yang duli tuanku kehendaki tiada akan tuanku peroleh, jikalau atas nyawa patik sekalian duli tuanku kehendaki patik persem­bahkan. Jikalau tiada yang demikian sembah patik ini bukan­lah patik sekalian hamba Melayu.""

Setelah Seri Teri Buana mendengar sembah Demang Lebar Daun itu, maka baginda fikir dalam hati, “jika demikian baiklah aku katakan rahsiaku ini, mudah-mudahan kuperoleh, kerana tiada tertanggung berahiku ini. Maka titah baginda, ""Adapun rahsia dalam hati Hamba ini terlalu besar, jikalau Hamba katakan pun tiada akan Hamba peroleh, maka demiki­anlah hal Hamba."" Maka sembah Demang Lebar Daun, ""Daulat tuanku, me­ngapa tuanku berlindung titah lagi? Kerana sembah patik ke bawah duli Yang Maha Mulia telah putus, tiada Hamba Melayu. itu dapat menyalahi kehendak tuannya. ""Maka titah baginda, ""Adalah Hamba mendengar khabar paman konon ada menaruh seorang anak perempuan, amat baik parasnya. Jikalau dengan ikhlas paman, inilah yang Hamba pohonkan kepada paman."""
10,Bersumpah Berteguh Janji,"Maka sembah Demang Lebar Daun, ""Sungguh tuanku seperti khabar orang itu; jikalau tuanku berkehendakkan patik itu, patik sembahkan, lamun mahu duli tuanku berjanji dahulu dengan patik. Maka titah baginda, ""Apa janji paman hendak diperjanjikan dengan hamba itu? Katakan oleh paman hamba dengar."" Maka sembah Demang Lebar Daun, ""Barang maklum duli tuanku Yang Maha Mulia, jikalau anak patik telah terambil ke bawah duli, jikalau ia kena penyakit seperti patik-patik yang lain, telah maklum ke bawah duli tuanku itu, jikalau ada ampun kumia duli Yang Maha Mulia, janganlah tuanku keluarkan dari bawah istana tuanku. Biarlah ia menjadi gembala dapur Yang Maha Mulia, dan menyapu sampah di bawah per­aduan duli tuanku. Seperkara lagi, perjanjian patik mohonkan anugerah ke bawah duli Yang Maha Mulia, segala hamba Melayu jikalau ada dosanya ke bawah duli, patik pohonkan jangan ia difadihatkan, dinista yang keji-keji, jikalau patut pada hukum syarak bunuh, tuanku; jangan duli tuanku aibi.""

Maka titah Seri Teri Buana, ""Kabullah hamba akan janji paman itu; tetapi hamba pun hendak minta janji juga pada paman. ""Maka sembah Demang Lebar Daun, ""Janji yang mana itu, patik pohonkan titah duli Yang Maha Mulia."" Maka titah Seri Teri Buana, ""Hendaklah oleh segala anak cucu Hamba, jikalau ada salahnya sekalipun, atau zalim jahat pekertinya, jangan segala Haru ba Melayu itu derhaka dan menitikkan darah­nya ke bumi, jikalau mereka itu akan cedera, berundur hingga takluk negerinya juga. "" Maka sembah Demang Lebar Daun, ""Baiklah tuanku, te­tapi jikalau anak cucu duli tuanku dahulu mengubahkan, anak cucu patik pun berubahlah tuanku."" Maka titah Seri Teri Buana, ""Baiklah paman, kabullah hamba akan waad itu.

Maka baginda pun bersumpah-sumpahanlah dengan Demang Lebar Daun. Titah baginda, ""Barang siapa hamba Melayu derhaka mengubahkan perjanjiannya, dibalikkan Allah bumbungan rumahnya ke bawah kaki ke atas."" Maka sembah Demang Lebar Daun, ''Jikalau raja Melayu itu mengubahkan perjanji­an dengan Hamba Melayu, dibinasakan Allah negerinya dan takhta kerajaannya."" Itulah dianugerahkan Allah subhanahu wa taala pada segala raja-raja Melayu, tiada pernah memberi aib kepada segala Hamba Melayu, jikalau sebagaimana sekali­pun besar dosanya, tiada diikat dan tiada digantung, difadihat­kan dengan kata-kata yang keji hingga sampai pada hukum mati, dibunuhnya. Jikalau ada seorang raja-raja Melayu itu memberi aib seseorang Hamba Melayu, alamat negerinya akan binasa.

Setelah sudah Demang Lebar Daun berteguh-teguhan waad itu, maka ia menyembah lalu kembali ke rumahnya, meng­hiasi anaknya yang bernama Radin Ratna Cendera Puri itu dengan selengkap perhiasan yang keemasan. Setelah sudah, lalu dibawanya masuk ke dalam, dipersembahkannya kepada Seri Teri Buana. Setelah baginda memandang rupa baik paras anak Demang Lebar Daun itu, maka baginda pun hairan serta dengan sukacitanya. Maka titah baginda, ""Sepenuh kasih pamanlah, Hamba terima. ""Maka sembah Demang Lebar Daun, ""Barang Daulat tuanku bertambah-tambah."" Seraya ia ber­mohon kembali. Setelah hari malam, Seri Teri Buana pun beradulah de­ngan Raden Ratna Cendera Puri. Setelah hari siang, dengan anugerah Allah Taala dilihat baginda akan isterinya suatu pun tiada merbahayanya; dipandang baginda bertambah amat pula indah sifat parasnya, kerana asal Demang Lebar Daun itu daripada Raja Sulan juga. Maka baginda pun terlalu sukacita, seraya baginda menyuruh memanggil Demang Lebar Daun; maka Demang Lebar Daun pun datang mengadap serta duduk menyembah. Maka titah Seri Teri Buana, ""Paman, adalah anak paman suatu pun tiada merbahayanya. ""Maka dipandang oleh Demang Lebar Daun, sungguh suatu pun tiada cacatnya anaknya itu.

Maka sembah Demang Lebar Daun dengan sukacitanya, ""Daulat Berdaulat tuanku Seri Teri Buana, Dipertuan Teritera hamba Me1ayu;"" seraya menyembah lalu kembali mengampungkan segala pegawai dan rakyat sekalian memulai berjaga-jaga, mengahwinkan Seri Teri Buana dengan anaknya; membuat panca persada tujuh belas pangkat serta dengan alat perhiasannya, terIaIu indah perbuatannya. Betala tukangnya. Maka terlalulah ramai orang berjaga-jaga itu, empat puluh hari empat puluh Malam dengan segala bunyi-bunyian, beratus kerbau, lembu, biri-biri, itik, ayam, angsa yang disembelih orang akan makanan segala orang yang bekerja itu; kepala kerbau menjadi tungku, kerak nasi menjadi busut dan air didih menjadi anak sungai. Setelah genap empat puluh hari empat puluh malam, maka Seri Teri Buana dan Raden Ratna Cendera Puri pun dihiasi oranglah dengan segala pakaian yang keemas­an, bertatahkan ratna mutu manikam yang gemerlapan.

Akan Seri Teri Buana pun mengenakan mahkota baginda yang amat gilang-gemilang, cahaya manikamnya gemerlapan memberi hairan yang melihat dia; maka baginda naiklah ke atas per­arakan emas berpermata di bawah payung empat terkembang. Maka diarak oranglah tujuh kali berkeliling negeri Palembang itu dengan serba bunyi-bunyian, lalu ke istana; maka baginda pun dikahwinkan dengan Raden Ratna Cendera Puri. Maka rupa baginda dua laki isteri itu seperti matahari berkembar dengan bulan dipandang. Setelah sampai tiga hari, maka dimandi-mandikan oleh Demang Lebar Daun, diarak pula ke panca persada dengan sepertinya, betapa adat raja yang besar-besar mandi, demikianlah dikerjakan oleh Demang Lebar Daun. Setelah selesailah daripada itu maka Seri Teri Buana pun kararlah kerajaan di dalam negeri Palembang, amat berkasih-kasihan dua laki isteri; menjadi makmurlah negeri Palembang Darul Salam selama baginda naik kerajaan itu.

Sebermula pada suatu hari, hanyut buih dari hulu terlalu besar, maka dilihat orang dalam buih itu ada seorang budak perempuan, terlalu baik rupanya. Maka dipersembahkan orang­lah kepada Seri Teri Buana, maka disuruh baginda ambil; maka dinamai baginda akan budak itu Puteri Tanjung Buih, di­angkat baginda anak terlalulah baginda dua laki isteri akan Puteri Tanjung Buih itu."
11,Membunuh Ular Sakti Mona,"Alkisah maka tersebutlah Sang Si Perba kerajaan di Minang­kabau itu; pada suatu hari berhimpun segala Orang Besar-besar dan orang tua-tua, yang memegang anak negeri kepada Patih Suatang. Maka kata mereka itu, ""Adapun raja kita ini dikata­kan anak cucu Raja Iskandar Zul-Karnain, pancar Sulaiman 'alaihi s-salam; mari kita cuba dahulu jikalau dapat baginda membunuh ular 'Sakti Mona' yang membinasakan perhuma­an kita itu. Jika dapat baginda membunuh dia, kararlah baginda kita pertuan, dan jika tiada dapat, baiklah tuan hamba juga jadi raja kami.""

Maka Patih Suatang pun pergilah mengadap Sang Si Perba bersama-sama dengan sekalian mereka itu. Maka sembah Patih Suatang, ""Terlalulah bahagia kami sekalian me­rajakan tuanku di tanah Minangkabau ini; tetapi tuanku, ada seekor ular besar membinasakan perhumaan kami itu. Jikalau ada derma kurnia tuanku, kami minta bunuhkan ular itu, kerana kami tiada dapat membunuh dia; berapa 'pun kami tetak dan kami tikam, tiada juga ia luka, jangankan matinya. Itulah kami minta bunuhkan kepada tuanku.""

Maka titah Sang Si Perba, ""Baiklah, kamu tunjukkanlah aku tempat­nya."" Maka dibawa oranglah baginda kepada tempat ular itu. Maka ada seorang hulubalang baginda, Permasku Mambang namanya, maka ia dititahkan oleh Sang Si Perba membunuh ular itu. Maka curik Si Mandang Kini itu dikurniakan baginda kepadanya. Maka titah baginda, ""Pergilah engkau bunuh ular itu dengan curikku ini, matilah olehnya."" Maka ia pun pergi­lah bersama-sama mereka itu kepada tempat ular itu, Setelah ular itu mencium bau manusia, maka ular itu pun keluarlah hingga kepalanya dari dalam rongganya.

Dilihatnya ular Sakti Mona itu berlingkar seperti busut yang besar rupanya. Setelah ular itu melihat Permasku Mambang, ia pun menggerakkan dirinya, maka diparang oleh Permasku Mambang, penggal tiga lalu mati. Maka Permasku Mambang pun kembalilah bersama-sama dengan sekalian mereka itu, mcngadap Sang Si Perba, persembahkan ular itu sudah mati, tetapi curik Si Man­dang Kini sumbing seratus sembilan puluh. Maka Sang Si Perba pun terlalu sukacita, beberapa puji baginda akan Permasku Mambang serta dianugerahi baginda persalinan dengan se­pertinya.Maka kerajaanlah baginda dalam Minangkabau, kararlah dengan Sentosa datang kepada anak cucu baginda.

Sebermula maka tersebutlah perkataan Tajitram Syah rosak di Laut Selbu, terdampar ke pantai dengan beberapa orang lasykar baginda. Hatta sampai kepada sebuah kuala sungai bernama Belambang Majut, dahulunya sebuah negeri; Belambang Majutlah nama negeri itu, rajanya bernama De­mang Kebayunan; dan ada anaknya seorang perempuan, ter­lalu baik rupanya bernama Raden Suwata Caratu, pancar Demang Lebar Daun juga. Pada masa itu Demang Kebayunan hilir bermain ke kuala dengan segala hulubalang, berjalan di pasir. Maka Demang Kebayunan pun bertemulah dengan Tajitram Syah duduk di bawah pohon ru, dihadap oleh lasy­kamya. Maka tanya Demang Kebayunan, ""Dari mana tuan Hamba datang yang serupa ini? Apa sebabnya maka duduk di sini?"" Maka sahut Tajitram Syah, ""Adalah Hamba ini orang rosak, kena taufan!""

Maka diceriterakannyalah daripada mulanya sampai ia rosak itu, habis diceriterakannya. Setelah Demang Kabayunan mendengar baginda itu anak raja besar, maka di­bawanya kembali ke negerinya, didudukkan dengan anaknya yang bernama Raden Seridari itu. Maka beranaklah ia empat orang, dua orang lelaki dan dua orang perempuan. Seorang Ratna Dewi namanya, dan yang seorang lagi namanya Seri Dewi; yang lelaki itu yang seorang bernama Maniaka, dan se­orang Nila Kama.

Syahadan tatkala telah termasyhurlah raja turun ke Bukit Si Guntang itu daripada anak cucu Raja Iskandar Zul-­Karnain, maka kata sahibul hikayat, datanglah suruhan raja China meminang. Maka didengamya Tajitram Syah itulah raja benua Keling, daripada anak cucu Iskandar Zul-Karnain ada di negeri Belambang Majut. Maka suruhan raja China itu pun. datanglah ke negeri itu meminang. Maka oleh Tajitram Syah diberikannya anakanda baginda yang bernama Seri Dewi itu, kerana ia yang tua,. ke benua China; dan seorang dipinang raja benua Jawa, Ratu Majapahit, diberikan baginda anakanda baginda yang bernama Ratna Dewi itu. Maka titah baginda ""Berhubunglah benua China dan benua Jawa dengan benua Keling.""

Hatta, maka terdengarlah ke benua Keling Tajitram Syah rosak, ada duduk di dalam tanah Andalas, sebelah Laut Selbu; maka segala menteri baginda dalam Canda Kani datanglah beberapa puluh buah kapal menjemput baginda. Adalah kata yang empunya ceritera, maka Tajitram Syahpun kembali membawa anakanda baginda kedua ke benua Keling. Demiki­anlah dalam hikayat, perkataannya yang sempuma. Maka adapun negeri Belambang Majut itu sekarang dinamai orang Bangkahulu, dahulukala negeri besar adanya."
12,Mencari Tempat Baru Untuk Berbuat Negeri,"Alkisah maka tersebutlah perkataan Seri Teri Buana kerajaan di Palembang itu, ada pada suatu hari baginda berfikir hendak mencari tempat berbuat negeri, kerana Palembang baginda tiada berkenan; lagi pula baginda hendak melihat laut. Maka baginda pun memanggil Demang Lebar Daun. Setelah Demang Lebar Daun datang, maka titah baginda, ""Apa bicara paman, adalah hamba ini hendak pergi bermain-main melihat laut."" Maka sembah Demang Lebar Daun, ""Baiklah tuanku, jikalau duli Yang Dipertuan akan berangkat patik mengiringlah, kerana patik tiada dapat bercerai dengan duli tuanku."" Maka titah baginda, ""Hamba pun tiada dapat bercerai dengan pa­man; segeralah paman berlengkap perahu."" Maka Demang Lebar Daun pun menyembah, lalu keluar mengerahkan segala Orang Besar-besar yang akan dibawanya mengiring itu berlengkap perahu, membaiki alat Senjata.

Maka mereka itu sekalian berlengkap; setelah sudah lengkap, maka Demang Lebar Daun pun memanggil saudaranya yang muda, katanya, ""Tinggallah tuan hamba, peliharakan negeri ini baik-baik, hamba hendak mengiring duli Yang Dipertuan, barang ke mana kehendak baginda hamba iringkan."" Maka kata saudaranya, ""Baiklah."" Maka Demang Lebar Daun pun masuklah mengadap Seri Teri Buana, persembahkan segala perahu itu sudah lengkap. Maka titah baginda, ""Bermuatlah paman, tiga hari lagi kita pergi."" Maka Demang Lebar Daun pun menyembah, lalu keluar mengerahkan segala orang yang akan dibawa itu bermuat; maka sekaliannya pun bermuatlah, masing-masing pada perahunya.

Setelah genap tiga hari, maka Seri Teri Buana pun berang­katlah, berkenaikan telumba berdandankan emas bertatah permata, pebujangan lelayang berdandan perak bersendi tem­baga suasa. Maka Demang Lebar Daun dengan segala menteri hulubalang masing-masing dengan perahunya, ada tongkang, ada ganting, ada kelulus. Maka rupa perahu mereka yang mengiring itu terlalu banyak, bagai tiada dapat dibilang rupanya penuh di laut; rupa tunggul panji-panji seperti awan berarak; rupa payung segala raja-raja dan catria seperti mega membangun; rupa tiang seperti pohon kayu.

Setelah sampai ke kuala, lalu belayar menyusur. Hatta beberapa hari di laut, maka sampailah ke kuala In­deragiri"" Maka titah Seri Teri Buana, ""Apa namanya tempat ini?"" Maka sembah mereka yang pelayaran, ""Kuala Kuantan tuanku, namanya."" Maka tarupak pula gunung Lingga dari sana. Titah baginda, ""Gunung mana yang kelihatan dua itu?"" Maka sembah orang itu, ""Gunung Lingga tuanku."" ""Setelah datang ke suatu selat, maka segala kelengkapan baginda pun kekurangan air; beberapa dicari oleh sekalian mereka itu tiada bertemu dengan air tawar, maka kalutlah mereka itu sekaliannya kehausan air. Maka titah Seri Teri Buana, ""Lingkarlah rotan, carupakkan ke air itu."" Maka di­kerjakan oranglah seperti titah baginda itu, Maka baginda pun turun ke sampan, serta baginda bercita akan Raja Iskandar Zul-Karnain dan Raja Sulaiman 'alaihi s-salam.

Maka dicelup­kan baginda ibu kaki ke dalam lingkaran rotan itu. Dengan anugerah Tuhan Yang Maha Kuasa, berkat pancar Nabi Sulai­man 'alaihi s-salam, air masin itu menjadi tawar. Maka segala kelengkapan baginda masing-masing mengisi air ke dalam tempayannya; maka dipanggil orang ""Selat Air Tawar"" datang sampai sekarang. Setelah itu maka sekalian kelengkapan ba­ginda pun belayarlah mengiringkan baginda. Hatta sampailah ke Selat Sambu.

Sebermula maka tersebutlah perkataan Raja Bintan, pada zaman dahulu baginda itu raja besar di bawah angin ini; raja itulah yang empunya nobat yang ada sekarang ini. Kata yang empunya ceritera, raja itu bernama Raja Ishar Syah, dan nama isterinya Iskandar Syah. Ada baginda beranak seorang perempuan bernama Wan Seri Beni Raja Ishar Syah itu pancar daripada Raja Banglung. Maka baginda kedua laki isteri sudah hilang, anakanda baginda Wan Seri Benilah kerajaan di negeri Bintan menggantikan kerajaan ayahanda bonda baginda, bernegeri di Bukit Bijana, di darat Telaga Tujuh, berbandar di Tanjung Bintan, bertimbalan Tanjung Siak Menanti; Teluk Bintan itulah labuhan dagang.

Mangkubumi baginda yang bernama Aria Bupala dan Menteri Bupala telah mendengar khabar raja yang dari Bukit Si Guntang itu datang dari Palembang ada di Selat Sambu; maka keduanya pun masuklah mengadap Wan Seri Beni persembahkan khabar itu. Maka titah Wan Seri Beni, ""Apa bicara tuan Hamba akan anak raja itu datang ke teluk rantau kita ini?"" Maka sembah Menteri Bupala, ""Mana titah Hamba junjung, adalah pada pendapat Hamba, baik juga kita alu-alukan dia, kerana baginda raja besar."" Maka titah Wan Seri Beni, ""Sebenamyalah bicara tuan Hamba;"" seraya menyuruh mendapatkan anak raja itu, ""Jikalau ia tua katakan adinda empunya sembah, dan jikalau ia muda katakan bonda empunya salam.""

Pada maksud ba­ginda, jika raja itu tua dari baginda hendak diambil akan suami, dan jika muda hendak diambil akan anak. Maka Aria Bupala dan Menteri Bupala pun menyembah, lalu keluar berlengkap empat buah lancaran, dua buah diisinya dengan alat senjata, hulubalang menduduki dia; dan dua buah berisi sirih pinang dan segala buah-buahan tebu pisang serta makanan. Menterilah menduduki dia; maka Aria Bupa­lalah pergi jadi tuanya. Maka segala perahu itu pun pergilah mengikut dari Tanjung Rengas sampai ke Selat Sambu, tiada berputusan rupa perahu. Maka Aria Bupala pun sampailah kepada kelengkapan Palembang; maka disuruh sungsung oleh Demang Lebar Daun kepada Batala.

Setelah bertemu lalu dibawanya mengadap. Setelah Aria Bupala melihat rupa Seri Teri Buana itu, maka ia pun tercengang seketika. Dipandangnya lagi Tengah muda, bangun teruna. Maka katanya, ""Tuanku, paduka bonda empunya salam, tuanku dipersilakan paduka bonda masuk ke negeri; itu pun jikalau ada dengan tulus ikhlas duli tuanku."" Maka titah Seri Teri Buana, ""Lain-lain pula titah paduka bonda; adalah kita ke mari ini tuan, sahaja hendak mengadap bondalah."" Maka Aria Bupala pun terlalu suka mendengar titah baginda itu; maka segala sirih pinang dan buah-buahan dan makanan itu sekaliannya dipersembahkan oleh Aria Bu­pala. Maka sekaliannya itu pun disambut orang, disuruh bahagikan pada segala Orang Besar-besar dan segala mereka yang ada. Aria Bupala pun dengan segala menteri, hulubalang Tentera yang sertanya itu dipersalin baginda dengan seperti­nya, maka sekaliannya menjunjung duli baginda. 3

Setelah itu titah Seri Teri Buana, ""Katakan sembah kita kepada paduka bonda itu, esoklah kita mengadap paduka bonda,"" Maka sembah Aria Bupala, ""Baiklah tuanku,"" serta ia bermohon kepada baginda dengan segala menteri hulubalang yang sertanya, lalu turun kembali mengadap Wan Seri Beni. Maka segala kata-kata, peri kelakuan Seri Teri Buana itu semuanya dipersembahkannya kepada Wan Seri Beni. Maka baginda pun hairan serta dengan sukacitanya, seraya menyuruh menghiasi negeri. Maka segala kelengkapan Bintan, lancaran tiang tiga, selur, dendang dan jong diatur oranglah, semenjak dari Tanjung Rengas sampai ke Karas Besar tiada putus lagi kelengkapan Bintan, demikian ceriteranya pada zaman dahulukala; dan perahu dagang yang ada dalam labuhan Teluk Bintan, tidar, data dan banting, semuanya diundurkan orang, ada yang ke hulu ada yang ke hilir Teluk Bintan. ltulah diperbuat orang pantun.

Teluk Bintan labuhan dagang,
Tempat mengail parang-parang; Adakah hitam pinggangnya ramping, Bagai bunga sudah dikarang.

Setelah keesokan harinya, maka segala kelengkapan Pa­lembang pun kelihatanlah dari atas pelarian kota; maka gemparlah segala orang mengatakan Seri Teri Buana telah kelihat­an kelengkapannya. Maka Aria Bupala dengan segala hulu­balang Bintan pun dititahkan oleh Wan Seri Beni mengalu­alukan baginda itu. Maka sekaliannya pergilah mengalu-alukan. Maka bertemulah kelengkapan Palembang dengan kelengkapan Bintan, selaku-laku akan berperang lakunya; rupa tunggul, panji-panji, merawal dan ambul-ambul seperti taruk kayu dalam hutan ditiup angin; bersatu rupanya keluar dari Tanjung Rengas itu, seperti kawan semut beriring-iring rupanya.

Maka gemuruhlah bunyi bahananya, tempik sorak suara rakyat antara kedua pihak itu berdayung, bercampur dengan segala bunyi-bunyian, gegak-gempita bahananya. Maka kelihatanlah kenaikan Seri Teri Buana bernyala rupanya, berseri rupa alat perhiasan, menyusup rupanya datang. Maka Menteri Bupala pun telah hadirlah di jambat­an dengan segala menteri sida-sida, bentara menanti. Maka kenaikan Seri Teri Buana pun terkepillah di jambatan berkembar dengan perahu Demang Lebar Daun.

Maka Menteri Bupala pun mengepilkan gajah menyambut baginda turun, maka baginda pun naiklah ke atas gajah Demang Lebar Daun mengepilkan gajah baginda. Syahadan di Bintan gajah memangku puan baginda, dan Demang Mangku Raja, saudara Demang Lebar Daun, menyan­dang pedang badram belawa, dengan segala penjawat baginda berjalan di hadapan gajah baginda; Menteri Bupala memegang gading kanan, Aria Bupala memegang gading kiri. Maka pa­yung iram-iram kerajaan putih pun terkembanglah empat, serta cogan kerajaan panji-panji alam pun terdirilah.

Maka diarak oranglah baginda masuk ke dalam kota Bintan dengan segala bunyi-bunyian diiringkan oleh segala menteri hulu­balang kedua buah negeri itu, terlalu sabur rupanya. Mereka yang melihat bersesak bertindih-tindih sepanjang pasar itu. Maka disuruh arak oleh Wan Seri Beni langsung sekali ke dalam; maka diarak oranglah masuk ke dalam rong sekali, terkepil di atas rong dalam. Maka Demang Lebar Daun dengan Menteri Bupala segera menyambut baginda, maka baginda berjalanlah di seri balai, naik langsung semayam di atas singgahsana Raja Ishar Syah, ayahanda Wan Seri Beni.

Syahadan Wan Seri Beni pun telah semayam di seri penghadapan dihadap sekalian isi istana dan segala isteri Orang Besar-besar, Maka Demang Lebar Daun pun diatur bertimbalan dengan Aria Bupala, dan yang lain daripada itu masing-masing kepada peraturannya, penuh pepak mengadap Seri Teri Buana di balairung."
13,Jadi Anak Angkat Raja Perempuan Bintan,"Maka puan daripada Wan Seri Beni pun dipersembahkan ben­taralah kepada Seri Teri Buana. Maka titah Wan Seri Beni, ""Ya anakku tuan, santaplah sirih bonda yang tiada dengan sepertinya. Besarnya untung bonda, tuan datang ke negeri ini, dan kerajaanlah tuan di sini; bonda pun tiada empunya anak, tuanlah anak bonda, dan tuanlah yang empunya negeri Bintan ini dengan segala bala Tenteranya, bonda berikan ke­pada tuan, mana perintah tuanlah akan bala Tentera tuan;akan segala alat kerajaan bonda kepada tuanlah bonda salinkan.""

Maka baginda pun menyuruh menghiasi istana bonda baginda, Puteri Iskandar Syah, dengan selengkap alat perhiasan yang keemasan, bertatahkan ratna mutu manikam. Maka baginda menyuruhkan isteri Menteri Bupala dengan segala isteri Orang Besar-besar menjemput Raden Ratna Cendera Puri usungan emas berpermata, berkhemah badar sila, bertabir dewangga pirang. Maka pergilah isteri Menteri Bupala bertandu mengiring­kan usungan emas itu dengan isteri Orang Besar-besar, diikut oleh segala pegawai serta dengan alat senjatanya.

Setelah sampai, maka isteri Menteri Bupala dengan segala yang ber­samanya itu pun turunlah kepada kenaikan Seri Teri Buana, mendapatkan Raden Ratna Cendera Puri. Setelah bertemu maka sekaliannya duduk menyembah serta dengan berkenan memandang baginda, terlalu baik parasnya, sedap Manis barang lakunya. Maka sembah Menteri Bupala, ""Tuanku, paduka bonda empunya salam, tuanku dipersilakan paduka bonda naik ke istana. Maka ujar Raden Ratna Cendera Puri, ""Titah duli paduka Suri itu Hamba junjunglah; Hamba lagi menanti raja turun mengadap duli baginda."" Maka sembah isteri Menteri Bupala, ""Sudah maklum tuanku, paduka kakanda, paduka bonda menitahkan patik sekalian mengadap, persilakan duli tuanku.""

Maka Tengah berkata-kata itu, Demang Lebar Daun pun datang dititahkan Seri Teri Buana, mengambil anakandanya, Maka Raden Ratna Cendera Puri pun naik ke atas usungan, bersama-sama isteri Bupala dan bondanya; yang lain dari itu masing-masing berjalan di tanah dengan segala inang pengasuh, dayang-dayang mendara perwara. Adalah Raden Cendera Puri terlalulah ramai berjalan mengiringkan usungan itu masuk ke dalam. Setelah sampai ke istana Wan Seri Beni, maka Raden Ratna Cendera Puri pun turunlah, naik ke istana diiringkan sekalian yang berserta dengan baginda itu.

Setelah Wan Seri Beni melihat anakanda baginda itu, maka baginda pun bangkit dari atas petarana menyambut tangan Raden Ratna Cendera Puri, dibawa semayam bersama-sama di atas peterana itu. Maka Raden Ratna Cendera Puri pun tunduk menyembah duli Wan Seri Beni maka dipeluk dicium baginda serta berkenan memandang rupa dan laku Raden Ratna Cendera Puri itu; maka jatuhlah hati baginda terlalu kasih. Maka diperjamu bagindalah dengan segala nikmat dan dipersalin dengan pakaian raja-raja yang keemasan, bertatah­kan ratna mutu manikam. Maka baginda Sendiri menghantarkan Raden Ratna Cendera Puri ke istana bonda baginda, Puteri Iskandar Syah. Setelah itu baginda pun kembali ke istana Sendiri.

Maka diceriterakan oleh orang yang empunya ceritera, adalah Seri Teri Buana akan kerajaan di Bintan ditabalkan oleh Wan Seri Beni dan dinobatkan; segala menteri hulubalang bala Tentera Bintan dan Palembang mengadap nobat baginda; Betalalah membaca ciri; gelar baginda Seri Teri Buana juga. Demang Lebar Daun dijadikan oleh Wan Seri Beni akan Bendaharanya. Menteri Bupala dan Aria Bupala menjadi Menteri dan Penghulu Hakim. Demang Mangku Raja dititahkan Seri Teri Buana pulang ke Palembang menjadi kerajaan di hulu.

Kata sahibul hikayat ialah asal raja Palembang yang ada se­karang ini. Hatta maka tersebutlah anak cateria China yang tinggal di negeri Belambang Majud, terlalu baik rupanya. Maka ia tiada juga duduk di dalam negeri itu, lalu ia pergi ke Palembang. Maka oleh Demang Mangku Raja, dipersembahkan ke Bintan, ke bawah duli Seri Teri Buana. Maka oleh baginda diduduk­kan dengan Puteri Tanjung Buih; maka daripada anak cucu­nyalah yang lelaki dipanggil orang ""awang"" dan yang perem­puan dipanggil ""dara"", dan itulah asal ""perawangan"" dan ""perdaraan"" pada zaman Melaka.

Maka negeri Bintan makmurlah selama Seri Teri Buana kerajaan itu, sampailah kepada dua tahun baginda di atas kerajaan Bintan. Pada suatu hari, baginda berkira-kira hendak membawa isteri baginda bermain-main ke Bengkilau. Maka baginda me­nyuruhkan Aria Bupala mengadap bonda baginda, Wan Seri Beni; titah baginda, ""Katakan sembah Hamba kepada bonda, bahawa hamba hendak membawa perempuan bermain-main ke Bengkilau."" Maka Aria Bupala pun menyembah, lalu masuk mengadap Wan Seri Beni, persembahkan seperti titah Seri Teri Buana itu, Maka titah Wan Seri Beni, ""Mengapa maka anakku hendak pergi bermain-main jauh? Bukankah ada pelanduk dan kijang rusa berpuluh-puluh reban? Dan kerbau lembu berpuluh-puluh kandang? Dan ikan udang ber­puluh-puluh kolam? Maka ia hendak pergi bermain-main jauh; dan bunga-bunga dan buah-buahan dengan tamannya, dan burung ada dengan sangkarannya, tiadalah kita beri anak kitapergi.""

Setelah Aria Bupala mendengar titah Wan Seri Beni itu, maka ia pun menyembah lalu mengadap Seri Teri Buana, per­sembahkan semua titah Wan Seri Beni itu habis dipersembahkannya kepada baginda. Maka titah baginda, ""Baliklah tuan Hamba pula, persembahkan sembah Hamba. Jikalau Hamba tidak diberi bonda pergi pun serba mati; kematian Hamba walau ditimpa rambut yang sehelai pun Hamba mati.""

Maka Aria Bupala pun bermohonlah kepada baginda, mengadap Wan Seri Beni, persembahkan seperti titah Seri Teri Buana itu. Maka Wan Seri Beni pun tiadalah terkata-kata lagi seraya baginda bertitah, ""Daripada anak kita mati, biarlah dia pergi. Segala kamu sekalian pun pergilah iringkan anak kita itu, jangan taksir membelakan anak kita itu,"" Maka Aria Bupala pun menyembah Wan Seri Beni, lalu mengadap Seri Teri Buana. Segala titah Wan Seri Beni itu semuanya di­persembahkannya kepada baginda.

Maka Seri Teri Buana pun menitahkan Demang Lebar Daun berlengkap. Maka Demang Lebar Daun pun menyuruhkan segala hulubalang berhadir perahu akan mengiring itu, seraya menyuruhkan orang berhadir kenaikan, dendang panjang lima belas; pembujangan-pembujangan panjang dua belas; kayuh-kayuhan - selur panjang sepuluh; penanggahan-telentam panjang tiga belas. Maka terkenalah sekalian alatnya; dan perahu gendang adap-adap. Setelah rata sudah bermuat harta dengan rakyat, maka Demang Lebar Daun pun masuk mengadap baginda, sembah­nya, ""Adalah yang seperti titah itu, telah sedialah tuanku patik hadirkan."" Maka Seri Teri Buana pun berangkatlah turun ke kenaikan, membawa isteri baginda diiringkan segala isi istana baginda. Maka segala Orang Besar-besar yang mengiring itu pun turunlah, masing-masing pada perahunya.

Setelah itu maka nafiri pun ditiup oranglah di haluan kenaikan; maka kenaikan pun berkayuhlah maka sekalian perahu pun ber­geraklah, ada yang berdayung, ada yang berkayuh, terlalu banyaknya seperti kapar penuh rupanya lautan; gemuruh bunyi bahana rakyat yang bergolot itu, bercampur dengan bunyi rebana dan sorak suara segala biduan. Maka terlalulah sabur bunyinya, adalah rupa perahu dari Teluk Bintan ke  Lobam tiadalah berputusan.

Telah sampai ke Bengkilau, maka baginda pun berhenti di sana membawa Raja Perempuan turun ke padang meng­ambil buah kemunting, diiringkan segala dayang-dayang men­dera perwara dan segala menteri hulubalang sekalian terlalu ramai. Maka titah Seri Teri Buana pada Menteri Bupala, ""Tan­jung mana yang di seberang itu?"" Maka sembah Menteri Bu­pala, ""Tanjung Bemban tuanku, namanya."" Maka titah baginda, ""Niat kita hendak ke sana;"" lalu baginda berangkat turun membawa isteri baginda ke kenaikan. Maka sekalian­nya pun turun ke perahu, nafiri pun berbunyilah; maka sekaliannya mengiring ke kenaikan menuju tanjung itu. Se­telah sampai maka baginda pun turunlah ke pasir, membawa isteri baginda mengambil remis dan karang-karangan, diiring­kan mendara perwara dan segala isteri Orang Besar-besar yang pergi berburu.

Kata sahibul hikayat adalah berburu itu dari Tanjung Bemban sampai ke sebelah Tanjung Sengkuang, ke barat Terang. Kenaikan dengan sekalian perahu mengikut ke sana. Maka berburu itu sampai kepada bukit. Maka anjing baginda terjun diHambat seekor pelanduk putih. Maka titah baginda, ""Baiklah tempat ini diperbuat negeri, anjing alah oleh pelan­duk, jika manusia betapa lagi?""

Maka titah baginda kepada Demang Lebar Daun, ""Paman kerahkan orang menebas tempat ini, kita perbuat negeri;"" seraya baginda berjalan naik ke atas bukit itu. Serta baginda memandang ke seberang maka kelihatanlah pasir merentang terlalu putih. Maka baginda ber­tanya kepada Menteri Bupala, ""Tanah mana pasirnya yang merentang putih di seberang itu?"" Maka sembah Menteri Bupala, ""Pasir di sebelah tanah besar tuanku, Temasek nama­nya."" Maka titah baginda, ""Sekarang apa bicara segala orang, kerana kita mau ke sana, terlalu sekali kita berkenan meman­dang dia."" Maka sembah Demang Lebar Daun, ""Jikalau duli Yang Dipertuan hendak ke sana, baiklah tuanku memberi tahu paduka bonda.""

Maka baginda pun menitahkan Aria Bupala berbalik ke Bintan, mengadap Wan Seri Beni, persembahkan segala pesan Seri Teri Buana mengatakan baginda hendak ke sana. Maka Aria Bupala pun menyembah, lalu pergi berbalik ke Bintan. Se­telah ia sampai lalu mengadap Wan Seri Beni, persembahkan segala pesan Seri Teri Buana itu. Maka titah Wan Seri Beni, ""Yang mana kesukaan anak kitalah; bawalah oleh kamu alat anak kita sekaliannya dan segala pegawai dan rakyat; setelah sudah Tentu, kita pun ke sana.""

Setelah itu maka Aria Bupala pun menyembah lalu ber­balik mengadap Seri Teri Buana, yang seperti titah baginda itn semuanya dikerjakannya, serta membawa segala rakyat serta pegawai Bintan itu. Maka sembah Aria Bupala, ""Paduka bonda empunya salam; titah paduka bonda, yang mana ke­sukaan duli tuanku itu,. kesukaan bondalah. Semua rakyat dan pegawai Bintan ini akan mengiringkan duli tuanku. Pa­duka bonda pun akan mengikut duli tuanku juga, jikalau sudah Tentu duli tuanku bertempat."""
14,Temasek Dijumpai,"Maka Seri Teri Buana terlalu sukacita serta baginda mengerah­kan segala orang akan menyeberang. Maka sekaliannya ber­hadirlah; setelah waktu dinihari lepas nobat, maka nafiri berangkat pun berbunyilah, maka sekaliannya menyeberang­lah mengikut kenaikan, hingga penuhlah rupa lautan itu dengan perahu, menuju Temasek.

Hatta dengan takdir Allah Taala, setelah mengirap pasir, maka turunlah ribut barat daya, terlalu besarnya serta dengan ombaknya. Maka berpecahlah sekalian perahu itu, yang bersama dengan kenaikan itu hanya empat buah perahu juga; pertama perahu Demang Lebar Daun, dan perahu Menteri Bupala dan perahu Hatala. Empat buah perahu itulah yang tiada bercerai dengan kanaikan baginda. Maka berapa diper­timbakan kenaikan itu tidak mahu kering air ruangnya, masih hingga lutut juga. Maka titah baginda, ""Buanglah segala isi perahu itu, supaya ia timbul."" Maka dibuang oranglah segala muatannya, tiada juga timbul, Makin banyak pula air ruangnya. Titah baginda, ""Buang pula biar habis sekali buang­ barang itu."" Maka segala semberib, piring, talam emas, bokor emas dan perak dan tembaga suasa sekaliannya habis dibuangkan orang.

Syahadan datanglah ke Teluk Belanga, maka kenaikan itu tiadalah tertimba lagi, lalu akan Tenggelam. Maka titah baginda, ""Apa yang ada lagi di dalam perahu ini, maka tiada ia mahu timbul ini?"" Maka sembah Menteri Bupala, ""Pada pendapat patik, kalau sebab mahkota kudrat itu juga tuanku, maka kenaikan demikian halnya."" Maka diambil mahkota itu, lalu diletakkan baginda ke air. Sekonyong-konyong teduhlah ribut itu dan ombak pun Tenang seperti air di dalam balang. Maka didayungkan oranglah ke pantai; setelah datang ke pan­tai maka baginda pun turunlah, membawa isteri baginda di­iringkan mendara perwara sekalian, bermain di padang Te­masek itu, Maka segala perahu yang banyak itu pun datanglah semuanya berkampung, dan segala Orang Besar-besar itu turun dengan isterinya mengadap baginda dua laki isteri.

Maka Seri Teri Buana pun berangkat melihat tanah Temasek itu diiring­kan segala Orang Besar-besar. Dipandang baginda terlalu molek perbuatan tanah itu, bukit tanahnya dan rata di atas­nya, dan padang di negaranya. Maka baginda semayam di bawah pohon jambu laut, di­hadap segala Orang Besar-besar, berbicara hendak membuat negeri; seraya menitahkan rakyat menebas kayu di padang itu. Maka segala rakyat pun naiklah menebas; sekonyong­-konyong melintas seekor binatang maha tangkas lakunya, merah warna bulu tubuhnya, kehitam-hitaman kepalanya, dan putih dadanya; sikapnya terlalu perkasa, besar sedikit daripada kambing randuk. Setelah ia melihat orang banyak itu. lalu ia melompat, ghaib daripada mereka itu.

Maka titah Seri Teri Buana, ""Apa nama binatang yang serupa itu?"" Maka seorang pun tiada menyahut. Maka sembah Demang Lebar Daun, ""Tuanku, ceritera orang patik dengar, yang demikian sifat dan kelakuan binatang itu, singa konon namanya, tuan­ku."" Maka titah baginda, ""Patutlah kita perbuat negeri tempat ini, kerana binatang gagah ada di dalamnya; dan sebutlah Temasek ini Singapura;"" sampailah sekarang disebut orang ""Singapura"". Setelah itu baginda pun menitahkan Aria Bupala ke Bintan. Titah baginda, ""Katakan, paduka anakanda em­punya sembah, tiadalah paduka anakanda berbalik ke Bintan lagi, di Temaseklah paduka anakanda berbuat negeri. Jikalau ada kasih bonda, hamba minta sekalian rakyat serta gajah, kuda dan bonda pun tuan hamba bawa sekali. ""

Maka Aria Bupala pun menyembah lalulah menyeberang dengan segala pegawai, dan dua tiga puluh perahu, dengan ke­naikan Wan Seri Beni lancaran bertiang tiga. Setelah ke Bintan maka Aria Bupala pun naik mengadap Wan Seri Beni, per­sembahkan segala pesan Seri Teri Buana itu. Maka Wan Seri Beni pun menyuruh berlengkap pada segala Orang Besar-besar, mengerahkan rakyat sekalian bermuat gajah, kuda ke perahu. Setelah mustaed, maka Wan Seri Beni pun pergilah ke Singapura.

Setelah sampai maka sekaliannya naiklah; maka negeri Singapura pun telah sudahlah diperbuat orang dengan kota paritnya, dan dengan segala istana dan balairung dalam dan balairung luar, serta sekalian rumah orang, kedai dan pasar; terlalu indah perbuatan negeri Singapura itu. Maka Seri Teri Buana pun semayamlah di istana se­buah seorang dengan Wan Seri Beni kerajaan dalam Singapura.

Terlalulah makmumya negeri itu, adalah labuhan dagang dari Teluk Tanjung Ru, sampailah ke parit, kampung orang; dari negeri itu sampai ke Tanah Merah bertemu bumbungan rumah­nya, dan Demang Lebar Daunlah memerintahkan negeri itu, Maka Seri Teri Buana pun ditabalkan pula oleh Wan Seri Beni di Singapura itu. Anak Menteri Bupala dititahkan di Bintan, bergelar Tun Telanai, zaman itu dikumiai sirihnya dan air, nasinya makan di balai bertetarupan belaka, dan sampai ke anak cucunya bergelar Telanai juga tiada lain, kerana ia asal Bendahara Bintan. Wallahu a'lamu bis-sawab wa ilaihil­maryi'u wal-ma 'ab."
15,Puteri Nila Pancadi ke Singapura,"ALKISAH maka tersebutlah perkataan raja di benua Keling, Adi Rama Raja Mudaliar namanya, asalnya daripada anak cucu Raja Suran, raja di negeri Bijaya Negara. Maka baginda beranak seorang lelaki bernama Cambutharam Mudaliar; setelah Adi Rama Mudaliar mati, maka anakanda baginda Jam­buga Rama Mudaliarlah kerajaan, Maka baginda beranak seorang perempuan, Tuan Puteri Nila Pancadi namanya, ter­lalu baik parasnya. Maka masyhurlah pada segala negeri baik parasnya Tuan Puteri itu. Maka beberapa puluh raja-raja yang meminang dia, tiada diberikan ayahnya.

Sebermula Seri Teri Buana pun beranak dua orang lelaki, terlalu baik paras rupanya anakanda baginda kedua itu; yang tua bernama Raja Kecil Besar, dan yang muda bernama Raja Kecil Muda, dipelihara baginda dengan sepertinya. Setelah besarlah kedua anakanda baginda itu, maka terdengarlah baik paras Tuan Puteri Nila Pancadi itu ke Singapura. Maka Seri Teri Buana pun memerintahkan Aria Bupala dengan Maha In­dera Bijaya utusan ke benua Keling, meminang Puteri Nila Pancadi itu akan anakanda baginda Raja Kecil Besar. Maka Aria Bupala dengan Maha Indera Bijaya pun belayarlah ke benua Keling.

Hatta berapa lamanya di laut maka sampailah ke negeri Bijaya Negara; maka disuruh sambut oleh Raja Jambuga Rama Mudaliar surat dari Singapura itu, dengan dihormati diarak berkeliling negeri baginda. Maka disuruh baca kepada juru bahasa. Setelah diketahui bagindalah ertinya maka Raja Jam­buga Rama Mudaliar pun terlalu sukacita, maka titah Raja Jambuga Rama Mudaliar, ""Berkenanlah kita akan kehendak saudara kita itu, tetapi jangan saudara kita bersusah-susah menyuruhkan anakanda baginda ke mari; biarlah kita meng­hantarkan anak kita ke Singapura."" Sete1ah itu maka Aria Bupala dan Maha Indera Bijaya dipersalin baginda dengan sepertinya, serta diperjamunya. Setelah musim balik maka Raja Jambuga Rama Mudaliar pun membalas surat serta bingkisan. Maka Aria Bupala dan Maha Indera Bijaya pun bermohonlah kepada baginda itu lalu belayar.

Antara berapa lamanya di laut maka sampailah ke Singapura. Maka Seri Teri Buana menitahkan Demang Lebar Daun menyambut surat dari benua Keling itu. Maka pergilah Demang Lebar Daun menyambut surat itu seperti adat segala raja-raja yang besar-besar demikianlah diperbuat. Maka lalu diarak sampai ke balai ruang luar, maka surat itu pun disambut oleh bentara, lalu dipersembahkan kepada Seri Teri Buana. Maka disuruh baca oleh baginda. Sete1ah diketahui oleh baginda ertinya, maka baginda pun terlalu sukacita. Maka Aria Bupala dan Maha Indera Bijaya pun menjunjung duli baginda, serta dipersembahkan segala pesan Raja Jambuga Rama Mudaliar itu, makin bertambah-tambah sukacitanya baginda mendengar dia.

Hatta datanglah kepada musim kapal datang, Raja Jam­buga Rama Mudaliar pun menyuruh berlengkap beberapa buah kapal. Setelah sudah lengkap maka anakanda baginda Tuan Puteri Nila Pancadi disuruh baginda hantarkan kepada empat puluh orang hulubalang Keling, Andul Nina Mara Kulina nama panglimanya. Maka Puteri Nila Pancadi pun naiklah ke kapal dengan lima ratus orang dan dayang-dayang perwaranya. Maka hulubalang itu pun belayarlah membawa Tuan Puteri Nila Pancadi dengan segala kapal itu, beberapa sambuk dan batil sertanya.

Setelah berapa lamanya dari benua Keling, maka sampailah ke Singapura. Maka disuruh sambut dengan hormat dan mulianya, diberi baginda sebuah istana terlalu indah-indah dengan besarnya. Setelah itu maka Seri Teri Buana pun memulai pekerjaan berjaga-jaga akan mengahwinkan anakanda baginda Raja Kecil Besar dengan Tuan Puteri Nila Pancadi.  Tiga bulan lamanya berjaga-jaga itu, setelah datang kepada ketika yang baik, maka anakanda baginda Raja Kecil Besar pun dikahwinkan oleh Batala dengan Puteri Nila Pancadi.

Syahadan anakanda Raja Kecil Muda pun dikahwinkan de­ngan cucu saudara Demang Lebar Daun, terlalu baik parasnya, Raden Lasmi Puri namanya. Setelah selesailah daripada pe­kerjaan itu maka Andul Nina Mara Kulina dan segala hulubalang Keling pun bermohonlah kembali. Maka sekaliannya dianugerahi persalinan oleh Seri Teri Buana. Maka surat dan bingkisan pun diarak oranglah turun ke kapal, maka utusan itu pun kembalilah belayar ke benua Keling, sampai dengan sejahteranya.

"
16,Raja dan Bendahara Adik-beradik,"Hatta maka Wan Seri Beni dan Demang Lebar Daun dan Men­teri Bupala dan Aria Bupala pun telah hilang. Selang dua tahun datanglah peredaran dunia, maka baginda Seri Teri Buana pun mangkat, ditanamkan orang di Bukit Singapura itu, tiada berapa jauh dengan Wan Seri Beni. Maka anakanda baginda Raja Kecil Besarlah kerajaan menggantikan kerajaan ayahanda baginda. Gelar baginda di atas kerajaan Paduka Seri Pikrama Wira; dan adinda baginda, Raja Kecil Muda dijadikan baginda Bendahara, bergelar Tun Perpatih Permuka Berjajar; ialah yang pertama jadi Bendahara.

Syahadan apabila Paduka Seri Pikrama Wira tiada keluar, maka Tun Perpatih Permuka Berjajarlah duduk diadap orang banyak di balai, akan ganti Paduka Seri Pikrama Wira. Ber­mula jikalau Tun Perpatih Permuka Berjajar duduk di balai, jikalau anak raja-raja datang tiada dituruninya, melainkan anak raja yang akan ganti kerajaan juga maka dituruninya. Jika Bendahara masuk mengadap, tempatnya duduk itu dibentangi permaidani. Jika raja sudah masuk maka Bendahara pulang, segala Orang Besar-besar dan segala Orang Kaya-kaya di balai itu semuanya pergi menghantarkan Bendahara pulang ke rumahnya.

Adapun akan Demang Lebar Daun ada seorang cucunya lelaki, dijadikan oleh Paduka Seri Pikrama Wira Perdana Men­teri, gelarnya Tun Perpatih Permuka Jegalar, duduk berse­berangan dengan Bendahara,dan pada ketika menjunjung duli Bendahara dahulu; dan duduk di bawah Bendahara ialah Penghulu Bendahari, gelarnya Tun Jana Buga Dendang. Sudah itu segala menteri dan segala Orang Besar-besar dan cateria, sida-sida, dan di bawahnya seorang pemegang jawatan hulubalang besar di atas segala hulubalang, gelarnya Tun Tempurung; sudah itu segala Orang Besar-besar cateria, sida-sida bentara, Orang Kaya-kaya, masing-masing pada martabatnya, demikianlah adatnya pada zaman purbakala.

Hatta berapa lamanya Paduka Seri Pikrama Wira duduk dengan Tuan Puteri Nila Pancadi terlalu berkasih-kasihan, maka baginda beranak seorang lelaki, disebut orang Raja Muda. Maka negeri Singapura pun makin besarlah, termasyhur ke­besarannya pada segala alam."
17,Peristiwa Tatal dan Menarah Kepala Budak,"Alkisah maka tersebutlah perkataan Betara Majapahit, baginda beranak dengan Puteri Tajitram Syah yang di negeri Belam­bang Majut itu dua orang lelaki, yang tuanya bernama Raden Inu Merta Wangsa dan yang mudanya bernama Raden Mas Putera m. Maka yang tua itu dirajakan baginda di Majapahit, dan yang muda dirajakan di Daha. Setelah itu maka Betara Majapahit pun hilanglah; maka anakanda baginda itulah kerajaan di Majapahit.

Terlalu besar kerajaannya pada zaman itu, segala seluruh Jawa semuanya dalam hukumnya, segala raja-raja Nusantara pula, setengah takluk kepada baginda. Setelah Betara Majapahit mendengar Singapura negeri besar, rajanya tiada menyembah kepada baginda, kerana bukan orang lain kepada baginda, maka Betara Majapahit pun menyuruh utusan singapura. Bingkisannya sekeping tatal tujuh Depa panjangnya, ditarah tiada putus; syahadan nipisnya seperti kertas, digulungnya seperti subang; maka utusan baginda itu pun belayarlah.

Hatta berapa lamanya di jalan maka sampailah ke Singapura. Maka surat Betara Majapahit itu pun disuruh jemput oleh Paduka Seri Pikrama Wira dengan sepertinya diarak. Maka utusan Majapahit itu pun mengadaplah; maka surat itu pun disuruh baginda baca, demikian bunyinya: ""Lihatlah oleh paduka mamanda pandainya tukang Jawa menarah. Adakah di singapura orang pandai menarah yang demikian itu?’ Maka bingkisan itu pun dibuka oleh Paduka Seri Pikrama Wira, dilihat baginda tatal bergulung seperti subang.

Maka baginda pun tersenyum; tahu baginda akan ibarat kehendak Betara Majapahit itu. Fikir baginda, ""Diper­tidaknya lelaki kita oleh Betara Majapahit itu, kita dikirim­nya subang. "".Maka titah baginda kepada utusan, ""Tiada kita ajaib akan tatal ditarah diperbuat subang itu, kita terlebih pula pandai tukang, kepada kepala orang dapat ditarahnya."" Maka sembah utusan itu, ''Jangan duli tuanku salah terupa akan paduka anakanda, kalau ada ke bawah duli tuanku pan­dai yang begitu.""

Maka baginda pun menyuruh memanggil seorang pandai, Cedun Pawang Antan namanya, anak cucu Rangga Rakna, tukang raja Bintan. Setelah ia datang, maka disuruh baginda ambil budak baharu duduk mentimun, disuruh baginda tarah kepalanya di ribaan emaknya. Titah baginda, ""Tarah olehmu budak itu, biar habis rambutnya jangan diberi luka; jikalau luka atau garis, engkau aku bunuh."" Maka Pawang Antan pun menyembah, lalu ditarahnya dengan beliung kalang, maka ke­pala budak itu liuk ke kiri, liuk ke kanan, ditarahnya juga tiada berhenti. Maka budak itu pun tidur, rambutnya habis licin; jangankan luka, garis pun tiada.

Maka titah Paduka Seri Pikrama Wira kepada utusan itu, ""Pakanira lihatlah pandai orang Singapura, akan kayu ditarah itu, berapa puluh depa panjangnya, dan nafasnya dapat di­taruhnya."" Maka utusan Majapahit itu pun hairanlah tercengang; maka sembahnya, ""Sungguhlah seperti titah duli Paduka Sangulun itu. ""

Hatta musim ke Jawa telah adalah, maka Paduka Seri Pi­krama Wira pun menyuruhkan Bendahara mengarang surat akan dikirimkan ke Majapahit. Setelah sudah dikarang, maka beliung itu pun dibingkiskan sekali. Maka utusan itu pun ber­mohonlah, lalu belayar kem bali ke Jawa. Setelah beberapa hari lamanya di jalan sampailah ke Majapahit. Maka utusan itu pun mengadap Betara Majapahit persembahkan surat bingkisan itu.

Maka surat itu disuruh baginda baca, dan bingkisan itu dibuka, dilihat baginda beliung kalang, dan demikian bunyinya surat itu: ""Adapun paduka anakanda menunjuk­kan tukang Jawa menarah tatal dapat diperbuat subang, tiada hisab kepada paduka ayahanda: akan pandai tukang Singapura, kepala budak baharu tau duduk mentimun ditarahnya di hadapan utusan paduka anakanda dengan beliung kalang itu, iaitulah beliungnya yang paduka ayahanda bingkiskan kepada paduka anakanda, tanyalah utusan paduka anakanda itu.""

Maka Betara Majapahit pun terlalu amat murka, beliung itu dilontarkan baginda kepada utusan baginda itu, Maka titah Betara Majapahit, ""Tiada berakal si keparat iki, patut engkau bawa beliung akan penarah kepalaku itu? Bukankah kepalaku hendak ditarah raja Singapura itu?"" Maka baginda pun me­nyuruh berlengkap perahu akan menyerang Singapura, seratus lapan puluh banyaknya jong, lain daripada itu berapa ratus buah ganting, pemangkah, lelanang dan telemba, jongkong terlalu banyak bilangannya, terlalu sesak kelengkapan itu.

Maka dititahkan Betara Majapahit seorang penggawanya De­mang Wira Raja gelarnya; maka belayarlah kelengkapan itu sekaliannya. Hatta berapa lamanya di jalan maka sampailah ke Bintan, terdengar ke Singapura. Maka Paduka Seri Pikrama Wira pun menitahkan orang berlengkap, adapun pada masa itu kelengkapan Singapura empat ratus yang hadir di Kalang. Maka ke­lengkapan Jawa pun datang lalu berperanglah terlalu sabur, berlanggar-langgaran serta dengan tempik-soraknya, tiga hari tiga malam; maka patahlah kelengkapan Majapahit, kerana kurang tahunya berperang dengan berperahu, maka banyaklah Tenggelam oleh seligi dengan batu, lalu undur, Maka diperikut oleh kelengkapan Singapura, barang yang bertahan habislah dirampas dan ditawan.

Maka orang Singapura pun kembalilah dengan kemenangannya, maka Orang Majapahit pun barang yang lepas datanglah mengadap Betara Majapahit persembahkan alah peperangannya. Setelah selesailah daripada itu, maka Paduka Seri Pikrama Wira pun mengahwinkan anakanda baginda, Raja Muda, de­ngan anak Tun Perpatih Permuka Berjajar, terlalu sangat ber­kasih-kasihan. Setelah datanglah kepada peredaran dunia, maka Paduka Seri Pikrama Wira pun mangkatlah, maka anak­anda baginda, Raja Muda, kerajaan menggantikan kerajaan ayahanda baginda di atas kerajaan itu, bergelar Rakna Wi­krama. Adapun Bendahara Tun Perpatih Permuka Berjajar pula sudah hilang, anaknya pula jadi Bendahara bergelar Tun Perpatih Tulus."
18,Badang Beroleh Gagah,"Maka tersebutlah perkataan seorang perempuan duduk berhuma diam di Sayung; ada seorang budak, hambanya, bernama Badang; kerjanya berhuma akan tuannya juga. Sekali perse­tua, pada suatu hari Badang pergi menahan lukah ke hilir pada satu sungai. Pagi-pagi dijenguknya lukahnya itu, dilihatnya hampa, suatu pun tiada isinya; tetapi sisik ikan dan tulangnya ada di tepi sungai itu banyak; Sentiasa hari demikian juga.

Maka tuannya bersungut katanya, ""Si Badang ini, orang pergi menebas menebang, dia leka dengan sebab mengatakan me­nahan lukah, seekor ikan pun tiada kupandang, sahaja engkau suka duduk sama-sama dengan aku laku rupanya."" Maka Badang pun diam disunguti oleh tuannya; di dalam hatinya berkata, ""Jikalau belum kudapat yang makan ikan dalam lukah itu, belum puas hatiku."" Ada pada suatu hari diintainya dari sebalik banir kayu, maka dipandangnya datang hantu terlalu besar-panjang, tubuh­nya merah seperti api, matanya bagai matahari terbit, rambut­nya seperti raga dan janggutnya datang pada pusatnya.

Maka oleh Badang diambilnya parang dan kapaknya, serta diberanikan dirinya, lalu diterpanya menangkap janggut hantu itu, serta katanya, ""Engkau inilah makan ikanku dalam lukah­ku; sekali ini engkau matilah olehku."" Maka hantu itu pun terkejut serta dengan takutnya men­dengar kata Badang itu, gementar-gementar; hendak berlepas dirinya tiada dapat. Maka kata hantu itu, ""Jangan aku engkau bunuh, apa kehendakmu aku beri."" Maka fikir Badang, ""Jika aku hendakkan kaya, jikalau aku mati, tuan aku boleh akan dia. Jika aku hendakkan ilmu halimun, dapat tiada aku mati dibunuh orang; dan jikalau hendak menjadi Orang Besar-besar, bukan asal aku.

Jika demikian baik aku menuntut minta kuat dan gagah, supaya aku kuat mengerjakan tuanku."" Setelah ia fikir, maka kata Badang pada hantu itu, ""Berilah aku kuat dan gagah, segala kayu dan. batu yang besar-besar itu dapat aku bantun dengan umbi akarnya dengan sebelah tanganku juga. "" Maka kata hantu itu, ""Baiklah, jikalau engkau hendakkan gagah seperti maksud itu makanlah muntahku."" Maka kata Badang, ""Baiklah, muntahlah engkau supaya aku makan;"" maka hantu itu pun muntahlah terlalu banyak. Maka oleh Badang dimakannya muntah hantu itu habis semuanya, dan janggut hantu itu dipegangnya juga Setelah itu oleh Badang dicubanya segala pohon kayu Hampirnya yang besar-besar itu, dengan sekali bantunnya habis patah-patah; maka janggut hantu itu pun dilepaskannya, lalu ia berjalan pulang datang ke tempat huma tuannya.

Maka segala kayu yang besar-besar dua tiga pemeluk itu habis dibantunnya dengan umbi dan akarnya, dihempaskannya ke bumi remuk-redam, setelah di­bantunnya patah-patah. Dengan sebentar teranglah, saujana mata memandang luas; setelah itu Badang pun pulang tidur. Maka dipandang tuannya Badang lagi tidur, belum pergi menebas; maka ia marah serta membangunkan Badang, katanya, ""Hei Badang, mengapa engkau tiada mendengar kataku lagi? Begini hari belum juga bekerja.""

Maka sahut Badang, ""Sudah habis tanah itu tebas tebangnya sahaya kerjakan."" Maka kata tuannya, ""Sebanyak-banyaknya lagi kupandang kelmarin; masa mana engkau kerjakan? Sahaja sangat ia hendak menang."" Maka sahut Badang, ""Marilah datuk lihat, jika tiada percaya akan sahaya!"" Maka tuannya pun pergilah dengan Badang; setelah sampai dipandang oleh tuannya tanah itu terlalu luas, disangkanya tebasan orang lain. Katanya kepada Badang, ""Tebasan siapa engkau bawa aku ini?"" Maka kata Badang, ""Inilah datuk tebasan kita."" Maka dikhabar­kannyalah perihal dirinya itu. Maka tuannya pun hairanlah serta dengan sukacitanya bertambahlah kasihnya akan hambanya itu; menjadi kayalah ia, dengan berkat gagah hambanya Badang itu, menjadi dua tiga puluh Hambanya, maka di­panggil ""Orang Kaya Sayung""; Badang pun dimerdehakakannya.

Sebermula kedengaranlah ke Singapura, maka oleh Seri Rakna Wikrama disuruh baginda panggil, maka Badang pun datang mengadap; maka dilihat baik akhlaknya; dijadikan baginda ""sandim sani"". Berapa lamanya Badang menjadi Hamba ke bawah duli baginda, maka ada pada suatu hari Seri Rakna Wikrama santap hendak berulam buah kuras. Dipersembahkan orang, di Sayung ada sedahan kuras berbuah. Maka dititahkan baginda Badang pergi seorang dirinya; perahu­nya pilang panjang lapan, galahnya batang kempas sepe­meluk besarnya. Digalah mudek tujuh kali, digalahnya sampai ke terusan Tambiuh, galahnya pun patah, terhunjam di sana, datang sekarang pun ada lagi; yang sekeratnya digalahkannya tiga kali sampai di hilir Tanjung Putus, di sana dibuangkannya.

Maka ia pun ke Sayung, lalu dipanjatnya kuras itu, di­pandangnya yang berbuah hanya sedahan. Maka dipautnya dahan kuras itu patah, Badang pun jatuh ke tanah dan kepala­nya terhempas di batu yang besar. Maka batu itu belah dua, maka kepala Badang tiada belah; sekarang lagi ada batu itu di Sayung disebut orang ""Batu Belah"". Maka datanglah Ba­dang ke Singapura dengan pilang itu, pulang serta dengan tebu, pisang, ubi keladi dan buah kuras dipersembahkannya kepada Seri Rakna Wikrama, dan pilangnya itu ada di hulu Temasek itu sekarang.

Syahadan pada suatu masa raja membuat sebuah pilang panjang lima belas, di hadapan istana. Setelah sudah, maka disuruh sorong oleh baginda kepada mereka empat lima ratus orang tiada tersorong, maka dititahkan baginda kepada Ba­dang. Maka disorong oleh Badang sama seorang, melancar lalu ke seberang. Maka oleh baginda Badang dijadikan hulu­balang."
19,Kegagahan Badang Diuji,"Hatta, kedengaranlah ke benua Keling, ada seorang hulubalang raja Singapura, Badang namanya, terlalu gagah. Adapun ke­pada Raja benua Keling ada seorang pahlawan terlalu amat gagah, tiada berlawan di benua Keling bernama Nadi Bija Nia­kra. Maka oleh raja benua Keling, pahlawan itu disuruhnya bawa ke Singapura, membawa tujuh buah kapal. Maka titah raja benua Keling pada seorang hulubalangnya, ""Pergilah eng­kau bawa pahlawan aku ini ke Singapura dengan tujuh buah kapal itu, lawan olehmu hulubalang raja Singapura itu bergusti. Jikalau pahlawan aku alah olehnya, maka isi tujuh buah kapal ini berikan akan taruhnya, dan jika ia alah, patutlah sebanyak harta yang tujuh buah kapal itu juga."" Maka sembah hulubalang itu, ""Baiklah tuanku,"" maka ia pun belayarlah.

Berapa lamanya di laut datanglah ke Singapura, maka di­persembahkan orang kepada Seri Rakna Wikrama, ""Ada pahlawan dari benua Keling datang, hendak melawan Badang bermain, jikalau ia alah, harta tujuh buah kapal itulah akan taruhnya."" Maka baginda Seri Rakna Wikrama pun keluar di­adap orang; maka hulubalang Keling itu pun mengadap membawa pahlawan itu. Maka oleh Seri Rakna Wikrama disuruh bergusti dengan Badang, maka barang main pahlawan Keling itu semuanya tewas juga. Maka ada sebuah batu di hadapan balairung itu terlalu besamya, maka kata Nadi Bija Niakra pada Badang, ""Mari kita berkuat-kuatan pada mengangkat batu ini; barang siapa tiada terangkat ialah alah.

Maka sahut Badang, ""Baiklah, angkat oleh tuan Hamba dahulu."" Maka oleh Nadi Bija Niakra diangkatnya, tiada terangkat, Maka disungguh-sungguhnya, terangkat hingga lutut, lalu dihempas­kannya ke tanah. Maka katanya kepada Badang, ""Sekarang berganti tuan Hambalah pula."" Maka kata Badang, ""Baiklah."" Maka oleh Badang diangkatnya batu itu dengan sebe1ah tang­annya, dilambung-lambungnya, lalu dilontarkannya di kuala. ltulah batunya tersandang yang ada sekarang di hujung tanjung Singapura itu. Maka oleh hulubalang Keling, isi ketujuh buah kapal serta dengan kapalnya sekali, diserahkan kepada Badang. Maka ia bermohon kepada duli baginda, lalu belayar ke benua Keling.

Sebermula kedengaranlah ke Perlak, ""Bahawa hulubalang raja Singapura terlalu gagah, Badang namanya; tiada ada dua taranya pada zaman ini."" Diceriterakan oleh yang empunya ceritera bahawa raja Perlak itu ada menaruh seorang pahlawan, Benderang namanya; terlalu gagah, lagi ke mana-mana ter­masyhurnya. Maka tatkala orang berkhabarkan Badang itu, Benderang pun ada mengadap raja Perlak. Maka sembah Ben­derang kepada raja Perlak, ""Tuanku, masakan Badang gagah daripada yang diperHamba. Jika dengan sabda tuanku, supaya yang diperHamba pergi ke Singapura itu melawan Badang bermain.""

Maka raja Perlak memberi titah pada Mangkubumi Tun Perpatih Pandak namanya. ""Hendaklah tuan Hamba pergi ke Singapura, kerana Benderang ini hendak Hamba titahkan ke Singapura melawan Badang,"" Maka sembah Tun Perpatih Pandak, ""Baiklah tuanku, dan titah patik junjung."" Setelah hadir, maka Raja Perlak pun menyuruh mengarak surat ber­sama-sama Tun Perpatih Pandak dan Benderang turun ke pe­rahu. Maka Tun Perpatih Pandak pun belayarlah.

Hatta beberapa hari di jalan maka sampailah ke Singapura, Maka disembahkan oleh orang kepada Seri Rakna Wikrama mengatakan, ""Tun Perpatih Pandak disuruhkan raja Perlak datang membawa seorang pahlawan bernama Benderang akan 'melawan Badang."" Setelah didengar baginda sembah orang  itu maka baginda pun keluarlah di hadapan segala menteri, hulubalang, sida-sida bentara dan biduanda sekalian di balai­rung. Maka baginda menitahkan pegawai menjemput surat raja Perlak itu, diarak dengan sepertinya. Setelah datang, maka disambut bentara kiri dipersembah­kannya kepada baginda; maka disuruh baginda baca kepada orang, terlalu baik bunyinya.

Maka Tun Perpatih Pandak pun menjunjung duli; maka baginda suruh duduk setara dengan Tun Jana Buga Dendang, dan Benderang didudukkan setara dengan Badang. Maka titah baginda Seri Rakna Wikrama pada Tun Perpatih Pandak. ""Apa lain pekerjaan tuan Hamba di­suruhkan saudara kita?"" Maka sembah Tun Perpatih Pandak, ""Patik dititahkan paduka adinda membawa patik itu Bende­rang tuanku, disuruh mencuba kuat dengan Badang. Jikalau Benderang alah, isi sebuah gedung dipersembahkan paduka adinda ke bawah duli tuanku; jikalau Badang pula alah, demi­kian juga tuanku. "" Maka titah Seri Rakna Wikrama, ""Baiklah, esok harilah kita adu bermain.""

Setelah itu baginda pun berangkatlah masuk, dan segala yang mengadap masing-masing kembali­lah ke rumahnya. Maka Seri Rakna Wikrama pun menyuruh memanggil Badang; maka Badang pun datang mengadap. Maka titah baginda, ""Esok hari Badang kita adu bermain dengan Benderang."" Maka sembah Badang, ""Tuanku, adalah akan Benderang pada zaman ini pahlawan gagah bukan barang­-barang perkasanya tuanku, telah masyhurlah pada segala negeri. Jikalau patik alah tiadakah duli tuanku malu? Pada fikir hati patik jikalau duli Yang Dipertuan hendak mengadu patik dengan dia, baik tuanku panggil pada malam ini Benderang itu, anugerahi ayapan supaya patik lihat kelakuannya. Jikalau patik dapat melawan dia patik lawanlah, tuanku; jikalau tidak terlawan oleh patik jangan patik diberi bermain dengan dia."" Maka titah baginda, ""Benarlah bicaramu itu.""

Setelah hari malam, baginda pun menyuruh memanggil Benderang dengan Tun Perpatih Pandak dan segala temannya. Setelah ia datang mengadap, maka dianugerahi ayapan makan minum bersuka-sukaan. Adapun akan Benderang berHampir duduk dengan Badang; maka oleh Badang disesaknya Ben­derang, maka oleh Benderang ditindihnya pahanya dan di­tekannya sungguh-sungguh. Maka oleh Badang dibangkitnya pahanya, terangkat paha Benderang. Maka oleh Badang pula ditindihnya paha Benderang, maka oleh Benderang hendak diangkatnya pahanya, tiada terangkat. Adapun akan kelakuan Badang dengan Benderang itu, seorang pun tiada tau, melain­kan dianya berdua juga yang tau.

Setelah sejam lamanya, maka segala utusan itu pun mabuklah, sekaliannya bermo­honlah kembali ke perahunya, Adapun Tun Perpatih Pandak, setelah sampai ke perahu­nya, maka Benderang berkata pada Perpatih Pandak, “Jikalau dapat dengan bicara tuan Hamba, janganlah Hamba diadu dengan Badang itu; jikalau tiada terlawan oleh Hamba, kerana pada pemandangan Hamba, ia terlalu perkasanya."" Maka kata Tun Perpatih Pandak, ""Baiklah, mudah juga Hamba mem­bicarakan dia,"" Setelah itu maka hari pun sianglah. Setelah utusan Perlak habis balik. itu, maka titah Seri Rakna Wikrama kepada Badang, ""Dapatkah engkau melawan Benderang itu?"" Maka sembah Badang, ""Tuanku, jikalau dengan daulat tuanku, dapat patik melawan dia, tuanku."" Maka titah baginda, ""Baiklah,"" seraya baginda berangkat masuk. Maka segala yang mengadap masing-masing kembali­lah ke rumahnya.

Dari pagi-pagi hari Seri Rakna Wikrama sudah keluar diadap orang, dan Tun Perpatih Pandak pula masuk mengadap. Maka titah baginda pada Tun Perpatih Pandak. ""Seka­ranglah baik kita adu Badang dengan Benderang."" Maka sembah Tun Perpatih Pandak, ""Tuanku, pada bicara patik, janganlah ia kita adu, kerana jikalau alah salah seorang, takut menjadi mufarik tuanku dengan paduka adinda."" Maka Seri Rakna Wikrama pun tersenyum mendengar sembah Tun Perpatih Pandak. Maka titah baginda, ""Benarlah seperti kata Tun Perpatih itu."" Maka Benderang pun dititahkan baginda merenangkan rantai terlalu besar, bersama-sama dengan Badang; disuruh bubuhkan di belakang Siram, supaya kapal tiada boleh lalu. Maka direntangkannyalah di belakang Siram; setelah itu keduanya dipersalin baginda. Maka Tun Perpatih Pandak pun bermohonlah kembali; maka Seri Rakna Wikrama pun memberi surat dan kiriman akan raja Perlak. diarak oranglah ke perahu, maka Tun Perpatih Pandak pun belayarlah kembali ke Perlak.

Setelah ia sampai ke Perlak, maka surat pun diaraklah oleh raja Perlak bergajah; dikepilkan di balai. Maka surat itu disambut, disuruh baca oleh baginda, setelah didengar baginda maka terlalulah sukacitanya raja Perlak mendengar bunyi surat itu. Maka baginda bertanya pada Tun Perpatih Pandak, ""Oleh apa maka tiada jadi diadu Benderang dengan Badang?"" Maka oleh Tun Perpatih Pandak segala perihal Benderang dengan Badang tatkala minum itu, semuanya dipersembah­kannya. Maka raja Perlak pun diam mendengar sembah Tun Perpatih Pandak itu.

Hatta berapa lamanya Badang pun mati­lah, ditanamkan orang di Buru. Setelah kedengaranlah ke benua Keling Badang sudah mati, maka dikirim oleh raja benua Keling nisan batu, inilah nisannya yang ada sekarang di Buru itu, Setelah berapa lamanya Seri Rakna Wikrama di atas kerajaan, maka baginda beranak dua orang lelaki dan seorang perempuan; yang lelaki itu Damia Raja namanya, terlalu baik parasnya dan sikapnya tiada berbagai pada zaman itu. Setelah sudah besar didudukkan baginda dengan anak Tun Perpatih Permuka Berjajar, Damia Puteri namanya; dan anakanda baginda yang perempuan didudukkan baginda dengan Tun Perpatih Tulus, anak Tun Perpatih Permuka Berjajar juga, terlalu berkasih-kasihan laki-isteri keempat anakanda baginda itu. Hatta berapa lamanya baginda Seri Rakna Wikrama di atas kerajaan, datanglah peredaran dunia, maka baginda pun mangkatlah; maka anakanda baginda Damia Rajalah naik raja menggantikan kerajaan ayahanda baginda.

Adalah gelar baginda di atas kerajaan Paduka Seri Maharaja. Maka isteri baginda Damia Puteri pun Hamillah; telah genap bulannya maka baginda pun berputeralah lelaki. Tatkala anak raja itu keluar, ditumpu oleh bidannya akan ulu baginda menjadi lembang sama Tengah, tinggi kiri kanan. Maka dinamai bagin­da Raja Iskandar Syah. Wallhu a'lamu bis-sauiab wa ilaihil­marji'u wal-ma 'ab."
20,Mula Kedatangan Islam ke Alam Melayu,"Alkisah maka tersebutlah perkataan raja Pasai, demikian hika­yatnya: diceriterakan oleh yang empunya ceritera ada Merah dua bersaudara, diam Hampir Pasangan. Adapun akan asal Merah itu dari Gunung Sengkuang; yang tua Merah Caga namanya, dan yang muda Merah Silu namanya. Maka adalah Merah Silu itu menahan lukah kerjanya, kena gelang-gelang itu maka dibuangkannya, ditahannya pula lukahnya kena pula gelang-gelang itu.
Setelah berapa ditahannya lukahnya itu demikian juga, maka oleh Merah Silu gelang-gelang itu direbusnya, maka gelang-gelang itu menjadi emas dan buihnya menjadi perak. Maka oleh Merah Silu ditahannya pula lukahnya kena gelang-gelang itu direbusnya, jadi emas seperti dahulu itu juga; maka banyaklah Merah Silu beroleh emas. Maka terdengarlah kepada Merah Caga bahawa adindanya, Merah Silu santap gelang-gelang; maka Merah Caga pun marahkan adindanya itu hendak dibunuhnya. Setelah ter­dengar kepada Merah Silu, kakanda baginda hendak mem­bunuhnya itu, maka Merah Silu pun lari ke Rimba Jurun. Maka orang yang di Rimba Jurun itu diemasinya, maka sekalian orang itu pun menurut katanya.

Adalah pada suatu riwayat Merah Silu pergi berburu, maka anjingnya bernama Si Pasai itu pun menyalak. Dilihat Merah Silu Si Pasai menyalak itu di atas tanah tinggi, seperti ditimbun orang rupanya. Maka Merah Silu naik di atas tanah tinggi itu, maka dilihatnya seekor semut besar seperti kucing; maka oleh Merah Silu semut itu diambil dan dimakannya. Maka tanah tinggi itu diperbuatnya akan tempat, dinamainya Semundra ertinya semut merah .

Sebermula maka tersebutlah pada zaman Rasul Allah salla'llahu 'alaihi wa salam, baginda bersabda pada segala sahabat:

""Pada akhir zaman kelak, ada sebuah negeri di bawah angin, Semundra namanya; maka apabila kamu dengar kha­bamya negeri Semundra itu, maka segeralah kamu pergi ke negeri itu, bawa isi negeri Semundra itu masuk Islam, kerana dalam negeri itu banyak wali Allah akan jadi; tetapi ada pula seorang fakir di negeri Mu'tabari namanya, ialah kamu bawa sertai kamu,

setelah berapa lamanya kemudian daripada sabda nabi salla'llahu 'alaihi wa salam, maka terdengarlah kepada segala negeri, datang ke Mekah pun kedengaran nama negeri Semundra itu, Syarif di Mekah menyuruhkan sebuah kapal membawa segala perkakasan kerajaan seraya disuruhnya singgah ke negeri Mu'tabari; adapun nama nakhoda kapal itu Sheikh Ismail.

Maka kapal itu pun belayarlah, lalu ia singgah di negeri Mu'tabari. Adapun raja dalam negeri itu Sultan Muhammad namanya; maka baginda bertanya, ""Kapal dari mana ini?"" Maka sahut orang dalam kapal itu; ""Adalah kami ini kapal dari Mekah, hendak pergi ke negeri Semundra."" Adapun Sultan Muhammad itu daripada anak cucu hadrat Abu Bakar Al Siddik radhi Allahu anhu. Maka ujar orang kapal itu, ""Kera­na kami pergi ini dengan sabda nabi Rasul Allah.""

Setelah didengar oleh Sultan Muhammad sabda Rasul Allah salla'llahu 'alaihi wa salam itu maka dirajakannya anaknya yang tua di negeri Mu'tabari akan ganti kerajaannya; maka baginda dengan anakanda baginda yang muda memakai pakaian fakir, meninggalkan kerajaan turun dari istana lalu naik kapal itu; katanya, ""Kamu bawa Hamba ke negeri Semundra."" Maka pada hati orang isi kapal itu, bahawa inilah mudah-mudahan fakir yang seperti sabda Rasul Allah itu. Maka fakir itu pun dibawanyalah naik kapal lalu belayar.

Berapa lamanya di jalan maka sampailah kepada sebuah negeri, Fansuri namanya; maka segala orang isi negeri itu pun masuk agama Islamlah. Keesokan harinya maka fakir itu pun naik ke darat membawa Quran, maka disuruhnya baca pada orang isi negeri Fansuri itu, seorang pun tiada dapat membaca dia. Maka dalam hati fakir itu bukan negeri ini yang seperti sabda nabi kita Muhammad Rasul Allah salla 'llahu 'alaihi wa salam itu. Maka turunlah ia ke kapal kepada nakhoda Sheikh Ismail, belayar pula berapa lamanya, maka sampailah kepada sebuah negeri Lamiri namanya, maka orang Lamiri itu pun masuk Islam. Maka Fakir itu pun naik ke darat membawa Quran; maka disuruhnya baca pada orang dalam negeri itu, dan seorang pun tiada dapat membaca dia. Maka fakir itu pun kembali ke kapal lalu belayar.

Berapa lamanya maka sampailah ke negeri Haru namanya maka segala orang dalam negeri Haru itu pun semuanya masuk Islam. Maka fakir pun naiklah ke darat membawa Quran, maka di­suruhnya baca pada orang negeri itu, dan seorang pun tiada tahu membaca dia. Maka fakir itu pun bertanya kepada orang dalam negeri itu, ""Di mana negeri yang bernama Semundra itu?"" Maka kata orang itu, ""Sudah lalu."" Maka fakir itu pun turunlah ke kapal, lalu belayar berbalik pula; maka jatuh ke negeri Perlak, maka sekalian mereka itu pun diislamkannya.

Maka kapal itu pun belayarlah ke Semun­dra. Maka fakir pun naik ke darat, maka ia bertemu dengan Merah Silu berkarang di pantai. Maka fakir itu pun bertanya katanya, ""Apa negeri ini?"" Maka sahut Merah Silu, ""Adapun nama negeri ini Semundra. “Maka kata fakir itu, ""Siapa nama pengetuanya dalam negeri ini?"" Sahut Merah Silu, ""Hamba­lah pengetua sekalian mereka itu."" Maka oleh fakir itu Merah Silu diislamkannya dan diajarinya kalimatul syahadat. Setelah Merah Silu Islam maka Merah Silu pun kembali ke rumahnya, fakir itu pun kembalike kapal.

Syahadan pada malam itu Merah Silu pun tidur, maka ia bermimpi dirinya berpandangan dengan Rasulullah salla'llahu 'alaibi wa salam. Maka sabda Rasulullah kepada Merah Silu, ""Ngangakan mulutmu!"" Maka oleh Merah Silu dingangakan mulutnya; diludahi oleh Rasulullah mulut Merah Silu. Maka Merah Silu pun terjaga dari tidumya. Diciumnya bau tubuhnya seperti bau narawastu. Telah hari siang, maka fakir pun naik ke darat membawa Quran disuruhnya baca pada Merah Silu. Maka oleh Merah Silu dibacanya Quran itu; maka kata fakir itu kepada Sheikh Ismail, nakhoda kapal, “Inilah ‘alaihi wasalam itu.” Maka oleh Sheikh Ismail segala perkakasan kerajaan yang dibawanya itu semuanya diturun­kannya dari dalam kapal itu.

Maka Merah Silu dirajakannya dan dinamainya Sultan Maliku’s Salleh. Adapun yang besar dalam negeri itu dua orang, Seri Kaya seorang namanya, Bawa Kaya seorang namanya; keduanya masuk Islam. Seri Kaya bernama Sidi Ali Ghiathu'd-Din dan Bawa Kaya bernama Sidi Asma Yaumi'd-Din, Maka Sheikh Ismail pun belayarlah kembali ke Mekah, dan fakir itu tinggal­lah di negeri Semundra akan menetapi Islam isi negeri Semun­dra itu, Kemudian dari itu maka Sultan Maliku's-Salleh menyu­ruhkan Sidi Ali Ghiathu'd-Din ke negeri Perlak, meminang anak raja Perlak.

Adapun raja Perlak itu beranak tiga orang perempuan, dua orang anak gahara, seorang anak gundik, Ganggang namanya. Setelah Sidi Ali Ghiathu'd-Oin datang ke Perlak, ketiga anak baginda itu ditunjukkannya kepada Sidi Ali Ghiathu'd-Din. Puteri yang dua bersaudara itu duduk di bawah mengupas pinang, anaknya Puteri Ganggang itu disuruhnya duduk di atas, pada tempat yang tinggi; berkain wama air mawar, berbaju wama jambu, bersubang lontar muda, memegang bunga jengkalan; terlalu baik parasnya. Maka Sidi Ali Ghiathu'd-Din pun datang mengadap. Maka titah raja Perlak, ""Itulah anak Hamba dua orang duduk di bawah, seorang yang di atas itu."" Maka sembah Sidi Ali Ghiathu'd-Din kepada raja Perlak,"" Anakanda yang duduk di atas itulah dipohonkan oleh paduka anakanda;"" tetapi Sidi Ali Ghiathu d-Din tiada tau akan puteri Ganggang itu anak gundik raja Perlak.

Maka raja Perlak pun menyuruh berleng­kap seratus buah perahu, Tun Perpatih Pandak disuruh meng­hantar Puteri Ganggang itu ke negeri Semundra. Maka Malik­us Salleh pun keluarlah mengalu-alukan Puteri Ganggang hingga Jambu Air, dibawanya masuk ke negeri Semundra dengan seribu kemuliaan dan kebesaran. Setelah datang ke Semundra maka baginda pun memulai pekerjaan berjaga­-jaga beberapa hari, berapa malaman lamanya. Setelah itu maka baginda pun kahwinlah dengan Puteri Ganggang. Telah sudah kahwin itu maka memberi kurnia akan segala hulu­balang dan memberi derma akan fakir dan miskin dalam negeri Semundra itu daripada emas dan perak, dan akan Tun Ppatih Pandak. Setelah selesailah daripada itu, berapa antaranya maka Tun Perpatih Pandak pun bermohonlah kem­bali ke Perlak.

Hatta maka Sultan Maliku's-Salleh dengan Puteri Ganggang pun beranak dua orang lelaki, yang tua dinamai baginda Sultan Maliku't- Tahir dan yang muda dinamai baginda Sultan Maliku'l-Mansur; akan Sultan Maliku't-Tahir diserah­kan baginda kepada Sidi Ali Ghiathu'd-Din dan Sultan Mali­ku'l-Mansur diserahkan kepada Sidi Asma Yaumi'd-Din. Setelah berapa lamanya Sultan Maliku't-Tahir dan Sultan Maliku'l-Mansur pun besarlah, dan negeri Perlak pun alah oleh musuh dari seberang, dan orang Perlak pun pindahlah ke negeri Semundra. Maka Sultan Maliku's-Salleh pun berfikir dalam hatinya hendak berbuat negeri akan tempat anakanda baginda; maka titah Sultan Maliku's-Salleh pada segala Orang Besar-besar, ""Esok hari kita pergi berburu.""

Setelah pagi-­pagi hari maka Sultan Maliku's-Salleh pun naiklah gajah yang bernama Permadewan itu, lalu berangkat ke seberang. Datang ke pantai, maka anjing yang bernama Si Pasai itu pun menyalak; maka Sultan Maliku's-Salleh pun segera mendapatkan anjingnya itu menyalak tanah tinggi, sekira-kira luas tempat istana, dengan kelengkapannya terlalu amat baik, seperti ditempa rupanya. Maka oleh Sultan Maliku's-Salleh disuruh­nya tebas. Setelah sudah maka diperbuatnya negeri; pada tempat tanah tinggi itu dibuatnya istana, lalu dinamainya negeri itu""Pasai"", menurut nama anjingnya itu, Maka anak­anda baginda, Sultan Maliku't-Tahir pun dirajakan baginda di Pasai itu, Sidi Ali Ghiathu'd-Din dijadikan baginda Mang­kubumi akan anakanda baginda itu.

Maka segala rakyat dan gajah kuda, segala perkakas kerajaan semuanya dibahagi dua, sebahagi diberikan baginda akan Sultan Maliku't-Tahir, dan sebahagi diberikan baginda akan Sultan Maliku1-Mansur. Setelah berapa lama antaranya, maka Sultan Maliku's- Salleh pun geringlah. Baginda menyuruh menghimpunkan Orang Besar-besar dalam negeri Semundra itu, kedua anakanda baginda pun dipanggil. Setelah sekaliannya datang, maka Sultan Maliku's-Salleh pun bersabda kepada anakanda baginda kedua serta menteri dan segala Orang Besar-besar, ""Hei anakku kedua dan segala taulanku, dan sekalian kamu pegawaiku, aku ini Hampirlah ajalku akan mati. Baik-baiklah kamu sekalian sepeninggalan aku ini; hei anakku, jangan engkau berbanyak tamak akan harta orang, dan jangan kamu inginkan isteri Hamba kamu; kedua anakku ini hendaklah muafakat, jangan kamu bersalahan dua bersaudara."" Maka sabda baginda kepada Sidi Ali Ghiathu'd-Din dan Sidi Asma Yaumi'd-Din, ""Hei saudaraku kedua, baik­-baik engkau memeliharakan anakku kedua ini, dan jangan kamu bertuan raja yang lain daripada anakku kedua ini.""

Maka kedua mereka itu pun sujud serta dengan tangisnya. Maka sembah Sidi Ali Ghiathu'd-Din dan Sidi Asma Yaumi'd-Din, ""Ya tuan kami, demi Allah Taala, Tuhan yang menjadikan semesta sekalian alam, bahawa kami kedua ini yang di­perHamba, sekali-kali tiada kami kedua ini mengubahkan taat dan setia kami akan bertuan raja yang lain daripada paduka anakanda kedua ini."" Maka oleh Sultan Maliku's-Salleh akan anakanda baginda Sultan Maliku’l-Mansur dirajakan baginda di Semundra itu; antara selang tiga hari maka Sultan Maliku's-Salleh pun mangkatlah, ditanamkan di sisi baginda juga, maka disebut orang sekarang Marhum di Semundra. Maka Sultan Maliku't­-Tahir dan Sultan Maliku'I-Mansur, kemudian daripada ayah­anda baginda mangkat, baginda di kedua buah negeri itu menyuruh menghimpunkan segala rakyat, gajah, kuda dan segala alat kerajaan; maka negeri kedua buah itu terlalu besar dengan ramainya."
21,Raja Pasai Ditipu dan Ditawan,"Alkisah maka tersebutlah perkataan. raja Syahru'n-Nuwi; terlalu besar kerajaannya, dan terlalu banyak hulubalang dan rakyatnya tiada terpemanai lagi. Maka dikhabarkan orang kepada raja Syahru'n Nuwi, negeri Pasai terlalu ramai, segala dagang dan saudagar banyak dalam negeri Pasai, dan rajanya terlalu besar kerajaannya. Maka raja Syahru'n-Nuwi pun bersabda kepada segala hulubalangnya, ""Siapa dapat menang­kap raja Pasai?"" Maka ada seorang hulubalangnya, terlalu gagah berani, Awi Dicu namanya; maka sembahnya, ""Ya tuanku, jikalau ada kurnia duli tuanku, empat ribu hulu­balang diberi akan Hamba, Hambalah menangkap raja Pasai itu, dan membawa dia dengan hidupnya ke bawah duli tuan­ku.""

Maka oleh raja Syahru'n Nuwi diberinya hulubalang empat ribu dan seratus buah sum, diserahkannya kepada hulubalang itu, maka berlengkaplah ia. Setelah mustaed maka Awi Dieu pun belayarlah ke Pasai pura-pura berniaga sum yang banyak itu; akan dirinya dikatakannya utusan Raja Syahru'n Nuwi. Setelah didengar oleh Sultan Maliku't-Tahir bahawa utusan raja Syahru'n-Nuwi datang, maka disuruh baginda alu-alukan, serta suratnya disuruh sambut pada segala hulubalang baginda. Setelah sampai ke darat maka suruhan itu pun dibawa oranglah. Maka oleh Awi Dicu diisinya peti empat buah dengan empat orang hulubalang yang gagah. Maka dipesani­nya, ""Apabila kamu kelak sampai ke hadapan raja Pasai, bukalah peti ini; kamu keluar tangkap raja Pasai,"" maka peti itu diberikannya kunci dari dalam, maka diarak oranglah peti yang dikatakan ""bingkisan kepada raja Pasai itu.""

Se­telah datanglah ke hadapan raja Pasai, maka surat itu pun dibaca oranglah di hadapan raja Pasai. Maka hulubalang Syahru'n Nuwi yang di dalam peti itu pun keluar menangkap raja Pasai itu. Maka segala hulubalang Pasai pun gemparlah, masing-masing menghunus Senjata hendak memerangi hulubalang Syahru'n-Nuwi. Maka kata hulubalang itu, ""Jikalau kamu memerangi kami, raja kamu sahaja kami bunuh."" Setelah segala hulubalang Pasai mendengar kata sekalian mereka itu, maka hulubalang Pasai pun berhentilah, masing­-masing berdiam diri. Maka Awi Dicu dengan segala hulu­balang Syahru'n Nuwi pun turunlah ke perahunya membawa raja Pasai, lalu belayar kembali ke negeri Syahru'n Nuwi. Setelah datang, maka raja Pasai pun dipersembahkan oleh Awi Dicu kepada raja Syahru'n Nuwi. Maka raja Syahru'n Nuwi pun terlalulah sukacitanya, Awi Dicu dengan segala yang pergi itu semuanya dipersalini oleh raja Syahru 'n­ Nuwi. Adapun akan raja Pasai itu disuruhnya menggembala ayam.

Sebermula maka tersebutlah perkataan Sidi Ali Ghiathu'd-Din muafakat di negeri Pasai dengan segala menteri yang tua-tua, akan berbuat sebuah kapal dan dibelinya segala dagangan Arab, kerana segala orang Pasai pada zaman itu semuanya tahu bahasa Arab. Maka Sidi Ali Ghiathu'd-Din pun naiklah ke kapal lalu belayar. Hatta berapa lamanya di jalan, sampailah ke negeri Syahru'n-Nuwi; maka Sidi Ali Ghiathu'd-Din pun naiklah ke darat mengadap raja Syahru'n- Nuwi, segala lasykamya semuanya memakai pakaian Arab, membawa persembahan diperbuatnya sepohon kayu emas dan buahnya daripada sekalian permata, kira-kira sebahara emas harganya.

Setelah raja Syahru'n-Nuwi melihat persembah Sidi Ali Ghiathu'd-Din itu terlalulah sukacita rasa hatinya, maka kata raja Syahru'-Nuwi, ""Apa juga kehendakmu kepada aku?"" Maka sembah Sidi Ali Ghiathu'd-Din, ""Tiada apa kehendak kami,"" maka raja Syahru'n-Nuwi pun hairan dalam hatinya, memandang persembahan mereka itu amat banyak beberapa bahara itu. Maka Sidi Ghiathu'd-Din pun bermohonlah, seka­liannya turun ke kapal. Beberapa hari antaranya, maka Sidi Ali Ghiathu'd-Din pun naik pula mengadap raja Syahru'n-Nuwi, membawa per­sembahan papan catur emas, buahnya permata, sebelah hijau dan sebelah merah; itu pun kira-kira sebahara emas harganya. Maka kata raja Syahru'n-Nuwi, ""Apa juga kehendak kamu kepada aku, supaya aku beri akan kamu."" Maka sembah mereka itu, ""Tiada apa kehendak kami, tuanku,"" sekalian­nya pun bermohon turun ke kapal. Setelah berapa hari pula antaranya, musim kembali pun datanglah; maka Sidi Ali Ghiathu'd-Din pun membaiki alat kapalnya akan belayar. Setelah hadir, maka sekalian mereka itu pun naiklah mengadap raja Syahru 'n-Nuwi, membawa per­sembahan itik emas, seekor jantan dan seekor betina, kira­ kira sebahara emas harganya; dan satu pasu emas diisinya dengan air penuh. Maka itik itu pun dilepaskannya dalam pasu itu, lalu itik itu berenang berambat-ambat dua laki bini serta menyelam. Maka raja Syahru'n-Nuwi pun terlalu amat hairan melihat perbuatan hikmat mereka itu.

Maka sabda raja Syahru'n-Nuwi, ""Berkata benarlah kamu sekalian, apa juga kehendakmu; demi Tuhan yang kusembah ini, barang yang kamu kehendaki, dada kutahani."" Maka sembah Sidi Ali Ghiathu'd-Din, ""Ya tuanku, jikalau ada kurnia raja akan kami sekalian, orang yang menggembala ayam raja itulah kami pohonkan ke bawah duli raja."" Maka titah raja Syahru n-Nuwi, ""Adapun ia itu raja Pasai; oleh kamu kehendaki maka aku anugerahi akan kamu."" Maka sembah mereka itu, ""Oleh ia sama Islam maka kami pohon­kan ke bawah duli raja."" Maka oleh raja Syahru'n-Nuwi, Sultan Muliku't-Tahir dianugerahkannya kepada Sidi Ali Ghiathu'd-Din, lalu dibawanya turun ke kapal.

Setelah di­mandikan dan dipersalinnya dengan pakaian kerajaan, maka angin pun turunlah; maka sauh pun dibongkar orang maka Sidi Ali Ghiathu'd-Din pun belayarlah. Berapa hari di laut, Hampirlah ke Pasai."
22,Peristiwa Kerana Seorang Dayang,"Sebermula maka tersebutlah perkataan Sultan Maliku'l­Mansur di negeri Semundra; pada suatu hari maka baginda memberi titah pada Sidi Asma Yaumi'd-Din. ""Hendak meli­hat abang Hamba, betapa halnya gerangan?"" Maka sembah Sidi Asma Yaumi'd-Din, ""Jangan tuanku berangkat, paduka kekanda belum berketahuan khabarnya, kalau fitnah."" Beberapa kali Sid. Asma Yaumi'd-Din menegah Sultan Maliku'l-Mansur, tiada juga didengar oleh baginda.

Maka Sidi Asma Yaumi'd-Din menyuruh orang memalu mong-mong  melarangi; demikian bunyinya, ""Bahawa Sultan Maliku'l­Mansur hendak berangkat melihat negeri saudaranya, Sidi· Asma Yaumi'd-Din tiada berkenan, kerana ia menteri yang tua, lagi tahu pada segala pekerjaan; tak dapat tiada fitnah juga."" Maka oleh Sultan Maliku'I-Mansur digagahinya juga dirinya berangkat mengelilingi negeri Pasai itu, lalu masuk istana Sultan Maliku't-Tahir. Maka baginda pun berahi akan seorang perempuan dayang-dayang kakanda baginda, lalu diambilnya"" dibawa kembali ke Semundra. Maka baginda bersabda kepada Sidi Asma Yaumi'd-Din, ""Hei bapaku, bahawa aku kedatang­an suatu pekerjaan yang musykil dan hilanglah budi-bicaraku, kerana aku terkena oleh hawa nafsuku, maka binasalah aku oleh pekerjaan aku, sebab tiada terkuasai hawa nafsuku."" Maka sembah Sidi Asma Yaumi'd-Din, ""Telah berlakulah hukum Allah atas segala makhluknya. ""

Setelah itu maka kedengaranlah khabar Sultan Maliku't­-Tahir sudah ada di Jambu Air, dan akan khabar Sultan Mali­ku'l-Mansur pun telah kedengaranlah. Maka Sultan Maliku't­Tahir pun menaruh dendamlah kepada hatinya akan adinda baginda, hingga tiada dikeluarkannya. Baginda menyuruh Sultan Maliku'l-Mansur minta dialu-alukan apa bicaranya juga; maka Sultan Maliku'l-Mansur keluarlah dari negeri Semundra hilir ke Kuala. Adapun akan Sultan Maliku't-Tahir naik dari Sungai Katari, lalu berjalan ke istana baginda. Maka Sultan Maliku'l-Mansur pun kembalilah ke Semundra, baginda fikir­kan akan pekerjaan yang telah lalu, sebab tiada ia menurut bicara Sidi Asma Yaumi'd-Din itu; tiadalah berguna sesalnya, tetapi Sultan Maliku't-Tahir sudah tergerak hatinya akan Sultan Maliku'l -Mansur.

Bermula akan Sultan Maliku't-Tahir ada seorang anak, Sultan Ahmad namanya; tatkala baginda tertangkap, anakanda baginda itu lagi kecil. Pada masa baginda kembali dari negeri Syahru 'n-Nuwi, anakanda baginda itu besarlah; akan Sidi Ali Ghiathu'd-Din pun telah masyghul akan dirinya. Ada seorang menteri Tun Perpatih Tulus Tukang Segara namanya; dijadi­kan Mangkubumi oleh Sultan Maliku't-Tahir, akan ganti mer­tuanya. Pada suatu hari Sultan Maliku't-Tahir bersabda pada Tun Perpatih Tulus Tukang Segara, ""Apa bicara tuan Hamba akan pekerjaan Sultan Maliku'I-Mansur supaya datang ke mari?"" Maka sembah Tun Perpatih Tulus Tukang Segara, ""Ada satu muslihat kita."" Maka titah Sultan Maliku 't- Tahir, ""Adalah kehendak Hamba, Sultan Maliku'l-Mansur jangan mati."" Maka sembah Tun Perpatih Tulus Tukang Segara, ''Jikalau paduka adinda mati, bukanlah tukang namanya; mari paduka anakanda Sultan Ahmad kita khatankan. Sultan' Maliku'l­Mansur kita jemput, pada ketika itulah kita kerjakan. ""

Maka Sultan Maliku't- Tahir pun menyuruh menghiasi negeri dan balairung; maka baginda pun memulai pekerjaan berjaga-jaga. Sultan Maliku'l-Mansur pun dijemput oleh ba­ginda; maka Sultan Maliku'l-Mansur pun datanglah; oleh Sul­tan Maliku't-Tahir Sultan Maliku'l-Mansur dengan Sidi Asma Yaumi'd-Din juga disuruhnya masuk, segala hulubalang Se­mundra semuanya tinggal di luar. Setelah masuk, Sultan Ma­liku'l-Mansur dan Sidi Asma Yaumi'd-Din disuruh baginda tangkap. Sultan Maliku'l-Mansur disuruh bawa ke Manjung pada seorang hulubalang. Maka titah baginda pada Sidi Asma Yaumi'd-Din, ""Engkau tinggal di sini, jangan serta pergi dengan tuanmu. Jika engkau hendak pergi, kusuruh penggal lehermu."" Maka sahut Sidi Asma Yaumi'd-Din, ""Baiklah kepala bercerai dengan badan, daripada Hamba bercerai de­ngan tuannya."" Maka oleh baginda disuruhnya kerat Sidi Asma Yaumi'd-Din, kepalanya dibuangkan ke laut, badan­nya disulakan di kapal Pasai.

Adapun Sultan Maliku'l-Mansur dibawa oranglah ke Man­jung berperahu, setelah datang ke sebelah Jambu Air arah ke timur, dilihat oleh puawang kepala manusia lekat pada ke­mudi. Maka diberi orang tahu kepada Sultan Maliku'l-Mansur, lalu disuruh baginda ambil, dilihat baginda kepala Sidi Asma Yaumi'd-Din. Baginda memandang ke darat, maka titah ba­ginda, ""Padang maya ini?"" Sekarang pun Padang Maya juga disebut orang. Maka Sultan Maliku'l-Mansur pun naiklah ke darat berjalan ke Padang Maya itu membawa kepala Sidi Asma Yaumi'd-Din serta dengan tangisnya menyuruh memohonkan badannya kepada Sultan Maliku't-Tahir, maka oleh baginda diberikannya. Maka Sultan Maliku'l-Mansur pun menanam­kan mayat Sidi Asma Yaumi'd-Din dengan kepalanya di Pa­dang Maya itulah.

Setelah sudah maka baginda pun pergilah ke Manjung. Peninggalan Sultan Maliku'l-Mansur itu, maka Sultan Ahmad dikhatankan oleh ayahandanya. Selang tiga tahun antara­nya, maka Sultan Maliku't- Tahir pun tersedarlah akan saudara­nya; seraya katanya, ""Wahai! Terlalu sekali ahmak budiku! Kerana perempuan seorang, saudaraku kuturunkan dari atas kerajaannya, dan menterinya pun aku bunuh!"" Baginda me­nyesal akan diri, lalu baginda menyuruh hulubalang dengan beberapa buah perahu pergi menjemput adinda baginda ke Manjung. Maka Sultan Maliku'I-Mansur pun dibawa oranglah dengan tertib kerajaan. Telah datanglah ke Padang Maya, baginda pun naik ke darat, mendapatkan kubur Sidi Asma Yaumi'd-Din. Maka Sultan Maliku'l-Mansur pun memberi salam, kata­nya, ""As-sallamu 'alaikum hei bapaku! Tinggallah bapaku di sini, kerana Hamba hendak pergi dijemput oleh abang Hamba."" Maka sahut Sidi Asma Yaumi'd-Din dari dalam kuburnya, demikian bunyinya, ""Ke mana pula baginda pergi? Baiklah kita di sini!"" Telah didengar Sultan Maliku'l-Mansur, baginda pun mengambil air sembahyang, lalu sembahyang dua rakaat serta salam. Telah sudah sembahyang, maka baginda pun berbaring-baring di sisi kubur Sidi Asma Yaumi'd-Din, lalu baginda putus nyawa.

Maka dipersembahkan orang kepada Sultan Maliku't-Tahir bahawa paduka adinda telah mangkat di sisi kubur Sidi Asma Yaumi'd-Din. Baginda terkejut, lalu segera mendapatkan adinda baginda ke Padang Maya. Mayat adinda baginda itu ditanamkan di sisi kubur Sidi Asma Yaumi'd-Din seperti diadatkan raja yang besar-besar. Setelah itu baginda pun kembalilah ke negeri Pasai dengan percintaannya. Maka oleh baginda, anakanda baginda Sultan Ahmad dirajakan; baginda turun dari atas kerajaan.

Telah berapa lamanya, maka Sultan Maliku't-Tahir pun geringlah. Baginda berwasiatlah kepada anakanda baginda, Sultan Ahmad, katanya, ""Hei anakku, cahaya mataku, dan buah hatiku! Hendaklah jangan engkau melalui sembah segala Hambamu yang tua-tua. Pada barang sesuatu pekerjaan hen­daklah engkau mesyuarat dengan segala menterimu, dan jangan engkau segera menggerakkan hati Hambamu, dan hendaklah engkau perbanyak sabarmu pada segala pekerjaan yang keji, jangan engkau peringankan ibadatmu akan Allah subha nahu wa taala; dan jangan engkau mengambil hak segala manusia dengan tiada sebenarnya. Maka Sultan Ahmad pun menangi­s mendengar wasiat ayahanda baginda itu, Telah berapa hari antaranya maka Sultan Maliku't-Tahir pun mangkatlah. Maka ditanamkan oleh baginda Hampir masjid. Beberapa lamanya Sultan Ahmad di atas kerajaan, terlalulah adil perintah ba­ginda pada barang hukumnya."
23,Singapura Dilanggar Todak,"ALKISAH diceriterakan orang yang empunya ceritera - ala­mat akan binasa negeri Singapura. Maka ada seorang Hamba Allah, orang Pasai, turun dari atas angin ke Pasai tiga bersa­habat, Tuan Jana Khatib namanya; memahirkan ilmu khayal lillah lagi tamam dua belas alam. Oleh itu pergi dua bersahabat ke singapura, seorang pergi ke Samarlanga, itulah yang disebut orang tuan di Samarlanga, yang seorang tuan itu di Bunguran.

Maka suatu hari Tuan Jana Khatib berjalan di Pekan Singapura bertudung; maka ia lalu Hampir pagar istana raja. Maka di­pandangnya di pintu peranginan raja itu, ada seorang perempuan dilindung oleh pohon pinang gading; oleh Tuan Jana Khatib ditiliknya pohon pinang itu belah dua. Setelah dilihat oleh Paduka Seri Maharaja perihal itu maka baginda pun terlalu murka; titah baginda, ""Lihatlah kelakuan Tuan Jana Khatib, diketahuinya isteri kita ada di pintu maka ia menunjukkan ilmunya. ""Maka disuruh baginda bunuh; Tuan Jana Khatib pun dibawa orang akan dibunuh, Hampir ujung negeri tempat orang membuat bikang; di sanalah ia ditikam orang. Maka titik darahnya setitik, badannya pun ghaiblah. Orang yang membunuh itu pun kembalilah, dipersembahkannya kepada raja. Maka oleh perempuan yang membuat bikang itu, darah Tuan Jana Khatib yang titik itu ditutupnya dengan tudung bikangnya.

Dengan berkat darah wali Allah, perempuan itu pun menjadi kayalah dari harga bikangnya; tutup bikang pun menjadi batu. ada sekarang di Singapura. Ada diceriterakan orang, badan Tuan Jana Khatib itu terhantar di Lengkawi, ditanamkan orang di sana. Inilah dibuat orang pantun: Telur itik dari Singgora, Pandan tersandar di batang tui; Darahnya titik di Singapura, Badan terhantar di Lengkawi.

Hatta tiada berapa lama antaranya, maka datanglah todak menyerang Singapura, berlompatan lalu ke parit. Maka segala orang yang di pantai itu banyak mati dilompati todak itu; barang yang kena terus-menerus olehnya. Maka tiadalah dapat orang berdiri di pantai itu lagi. Maka gemparlah orang berlari­-larian ke sana ke mari, semuanya mengatakan, ""Todak datang menyerang kita; banyaklah sudah mati ditikamnya."" Maka paduka Seri Maharaja pun segera naik gajah, lalu baginda ke­luar diiringkan segala menteri hulubalang sida-sida bentara sekalian. Setelah datang ke pantai, maka baginda pun hairanlah melihat perihal todak itu, barang yang kena dilompatinya sama sekali matilah. Maka terlalulah banyak orang yang mati ditikam todak itu. Maka baginda pun menitahkan orang ber­kotakan betis, maka dilompati oleh todak itu, terus berkan­cing ke sebelah. Adapun todak itu seperti hujan, usahkan kurang, makin banyak orang mati.

Syahadan pada antara itu, datanglah seorang budak ber­kata, ""Apa kerja kita berkotakan betis ini? Mendayakan diri kita. Jika berkotakan batang pisang alangkah baiknya?"" Se­telah didengar Paduka Seri Maharaja kata budak itu, maka titah baginda, ""Benar seperti kata budak itu,"" maka dikerah­kan baginda rakyat mengambil batang pisang diperbuat kota, Maka dikerjakan oranglah berkotakan batang pisang. Maka segala todak yang melompat itu lekatlah jongornya, tercacak kepada batang pisang itu; dibunuh oranglah bertimbun-timbun di pantai itu, hingga tiadalah termakan lagi oleh segala rakyat. Maka todak itu pun tiadalah melompat lagi.

Pada suatu ceri­tera pada masa todak itu melompat, datang ke atas gajah Pa­duka Seri Maharaja, kena baju baginda; maka diperbuat orang seloka: Carek baju dilompati todak, Baharu menurut kata budak.  Setelah itu maka Paduka Seri Maharaja pun kembalilah ke istana baginda. Maka sembah Orang Besar-besar, ""Tuanku, akan budak itu terlalu sekali besar akalnya. Sedang ia lagi bu­dak sekian ada akalnya,jikalau sudah ia besar betapa lagi? Baik­lah ia kita bunuh, tuanku."" Maka titah raja, ""Benarlah bagai kata tuan Hamba sekalian itu, bunuhlah ia!"" Maka adalah budak itu, tatkala ia akan dibunuh, maka ia menanggungkan haknya atas negeri itu; lalu ia pun dibunuh oranglah.

Hatta, setelah berapa lamanya baginda di atas kerajaan, maka baginda pun mangkatlah. Anakanda baginda Raja Iskandar Syah menggantikan kerajaan ayahanda baginda, ber­isterikan anak Tun Perpatih Tulus, beranak seorang lelaki bernama Raja Ahmad, timang-timangannya Raja Besar Muda, terlalu baik rupa dan sikapnya, tiada berbagai pada zaman itu. Setelah baginda besar, maka oleh ayahanda baginda diduduk­kan dengan anak Raja Sulaiman Syah, raja Kota Mahligai, bernama Tuan Puteri Kamaru'l Ajaib, terlalu baik parasnya, tiada sebagainya pada zaman itu."
24,"Akibat Khianat, Singapura Dialahkan Majapahit","Sebermula ada seorang bendahari Raja Iskandar Syah, Sang Rajuna Tapa namanya; asalnya orang Singapura, ada dengan pedayangan Palembang beranak seorang perempuan, terlalu baik rupanya; dipakai oleh Raja Iskandar Syah, terlalu kasih baginda. Maka oleh gundik-gundik yang lain difitnahkan ber­buat jahat. Maka Raja Iskandar Syah pun terlalu sangat murka, lalu disuruh baginda percanggaikan di hujung pasar. Maka Sang Rajuna Tapa pun terlalu amat malu melihat anaknya itu. Maka katanya, ""Jika sungguh sekalipun anak Hamba berbuat jahat, bunuhlah ia; mengapakah diberi malu demikian?""

Hatta, maka Sang Rajuna Tapa pun berkirim surat ke Majapahit, demikian bunyinya, ""Sang Rajuna Tapa. bendahari Raja Singapura empunya sembah kepada Betara Majapahit, jikalau Betara hendak mengalahkan Singapura, segeralah datang; Hamba ada belot dalam negeri."" Setelah Betara Majapahit mendengar bunyi surat bendahari Singapura itu, maka baginda pun segera menyuruhkan berlengkap tiga ratus jong, lain daripada banting dan jongkong, kelulos, tiada berbilang lagi; dua keti rakyat Jawa yang pergi itu. Setelah angin musim bertiup, maka Demang Mangku Negara pun belayarlah sekaliannya menyeberang, dialah pang­limanya. Berapa lamanya di jalan, maka sampailah ke Singa­pura. Tiada sempat orang Singapura mengeluari lagi, segala rakyat Jawa sudah pun naik mengepung kota Singapura itu.

Diceriterakan oleh yang empunya ceritera ini, ada sepohon jambu laut tempat rakyat Jawa menyandarkan tombaknya itu condong. Zaman Acheh mengalahkan negeri raja itu di­tebangnya. Maka dikeluari oleh orang Singapura terlalu sabur ber­perang; tetak-menetak, parang-memarang, tikam-menikam, serta dengan tempik-soraknya, gegak-gempita, tiada sangka bunyi lagi. Maka darah di Tengah peperangan itu seperti air sebak, merah rupanya pasir itu, datang sekarang ada lagi. Maka patahlah perang orang Singapura, lalu sekaliannya undur masuk ke dalam kota; pintu kota pun ditutup, dan dilawan berperang dari dalam kota kira-kira sebulan lamanya.

Maka oleh Sang Rajuna Tapa, beras dikatakannya tiada lagi. Maka titah Raja Iskandar Syah, ""Cari barang siapa yang ada berjual, jangan ditawar lagi."" Maka dicari secupak pun hendak dibeli tiada orang berjual; dengan demikian orang Singapura pun letihlah, tiada terangkatkan Senjatanya lagi. Setelah dilihat oleh Sang Rajuna Tapa telah letihlah isi negeri Singapura itu, pada waktu malam dibukanyalah pintu kota; maka masuklah rakyat Jawa."
25,Raja Iskandar Berlepas ke Darat,"Maka raja dengan segala para menteri hulubalang, sida-sida bentara sekalian pun berlepaslah dibawa rakyat ke Seletar, lalu berjalan ke darat mengiringkan baginda. Maka Jawa pun kembalilah dengan kemenangannya. Adapun akan Sang Rajuna Tapa, dengan takdir Allah Taala menunjukkan kuasa-Nya, baharu hendak mengambil beras, tiba-tiba rengkiang beras itu pun berbalik, jatuh ke parit, kaki tiangnya ke atas dan bumbungnya ke bawah; Sang Rajuna Tapa pun jatuh tersung­kur di Tengah parit itu, laki bini menjadi batu; ada datang sekarang dengan beras itu.

Sebermula Raja Iskandar Syah berjalan itu datang Hampir hulu Muar, bertemu suatu tempat yang baik. Maka baginda berhenti berbuat tempat dengan pagarnya, akan berbuat negeri. Apabila malam hari, datanglah biawak terlalu banyak  beribu-ribu. Setelah hari siang dibawa orang ke air, apabila malam datang pula berlaksa-laksa, serta siang hari di pandang orang banyak pula, maka dibunuh orang dibuangkan ke air, dan apabila malam datang pula berganda, dibunuhi orang menjadi busuklah tempat itu tiadalah terhidu bau busuknya; maka itulah tempat itu dipanggil orang ""Biawak Busuk"", datanglah sekarang.

Maka Raja Iskandar Syah pun berjalanlah dari sana. Ada­pun baginda berjalan itu mendarat, berapa hari antaranya terus hampir ke Simpang Ujong, maka dilihat baginda tempat itu baik, lalu disuruh tebas, dibuat kota di sana, apabila malam menjadi buruk, maka dinamai ""Kota Buruk "", datang sekarang disebut orang tempat itu Kota Buruk. Baginda berjalan dari sana terus ke Seriing Ujong, dipandang baginda tempat itu terlalu baik; maka ditinggalkan baginda seorang menteri di sana. Itulah sebabnya, datang sekarang Seriing Ujong itu ber­menteri."
26,Membuka Negeri Melaka,"Maka Raja Iskandar Syah pun berjalan balik membaruh, lalu terus kepada sebuah sungai, Bertam namanya; dan kualanya berbukit. Maka baginda pun datanglah ke sana, berhenti di bawah sepohon kayu, terlalu rampak, maka baginda menyuruh berburu; sekonyong-konyong terjun anjing dihambat pelanduk. Titah baginda ""Baik tempat ini diperbuat negeri, anjing alah oleh pelanduk; jikalau orangnya betapa lagi?"" Maka sembah segala Orang Besar-besar, ""Benarlah seperti titah duli tuanku itu."" Maka disuruh baginda tebas, diperbuat negeri. Maka titah baginda, ""Apa nama kayu itu?"" Maka sembah orang, ""Kayu Melaka namanya, tuanku,"" Maka titah Raja Iskandar Syah, ""Jika demikian, Melakalah nama negeri ini."" Maka kota negeri Melaka sudahlah diperbuat orang se­kalian, diamlah baginda di Melaka.

Adapun baginda di Singa­pura tiga dua tahun, Singapura pun alah oleh Jawa; baginda semayam di Melaka tiga tahun, maka datanglah per­edaran dunia, baginda pun mangkat. Anakanda baginda Raja Mudalah kerajaan menggantikan ayahanda baginda, terlalu adil perintah baginda itu. Maka Raja Mudalah memerintahkan istiadat takhta kerajaan baginda. Bagindalah yang pertama berbuat menteri empat orang di balai mengajari orang; mengadakan bentara empat puluh berdiri diketapakan akan men­junjungkan titah raja, dan menyampaikan barang sesuatu sembah orang ke bawah duli raja, dan bagindalah yang menjadikan Anak Tuan-tuan biduanda kecil, dijadikan suruh-suruh­an raja dan membawa segala alat raja barang sebagainya.

Hatta, berapa lamanya maka baginda beranak tiga orang lelaki, seorang bernama Raden Bagus, seorang bernama Raja Tengah, dan seorang bernama Raden Anum; ketiga-tiganya beristerikan anak Bendahara Tun Perpatih Tulus. Setelah Tun Perpatih Tulus hilang, maka Raden Baguslah jadi Ben­dahara, gelarnya Tun Perpatih Permuka Berjajar. Maka datang­lah pada peredaran dunia, Raja Besar Muda pun mangkatlah; maka anakanda baginda Raja Tengahlah kerajaan mengganti­kan ayahanda baginda. Baginda beranak seorang lelaki bernama Raja Kecil Besar.

Setelah datanglah pada peredaran dunia, maka Raja Tengah pun mangkatlah. Maka anakanda baginda, Raja Kecil Besarlah kerajaan, menggantikan ayahanda baginda. Terlalulah adil saksama baginda pada memeliharakan segala rakyat, seorang pun tiada raja-raja dalam alam ini se­pertinya pada zaman itu, lagi dengan murahnya. Maka negeri Melaka pun besarlah, lagi dengan makmurnya; segala dagang pun berkampung. Baginda beristerikan anak Tun Perpatih Permuka Berjajar, beranak dua orang lelaki, seorang bernama Raja Kecil Lambang, dan seorang bernama Raja Mahkota.

Setelah berapa lamanya baginda di atas kerajaan, maka baginda bermimpi pada suatu malam, berpandangan dengan keelokan hadrat nabi mustaffa Rasulullah salla'llahu' 'alaihi wa salam. Maka sabda Rasulullah pada Raja Kecil Besar, ""Ucap olehmu: Asyhadu alla ilaha i'l Allah wa asyhadu anna Muhammad-ar-rasulullah."" Maka oleh Raja Kecil Besar seperti sabda Rasulullah salla'llahu 'alaihi wa salam itu diturutnya. Maka sabda Rasulullah kepada Raja Kecil Besar, “Adapun namamu Sulltan Muhammad Syah.

Esok hari apabila asar matahari, datanglah sebuah kapal dari Jeddah, turun orang­nya sembahyang di pantai Melaka ini, hendaklah engkau ikut barang katanya."" Maka sembah Raja Kecil Besar, ""Baiklah tuanku, yang mana sabda junjungan itu tiada Hamba lalui."" Maka nabi salla 'llahu 'alaihi wa salam pun ghaiblah. Setelah hari siang, maka Raja Kecil Besar pun terkejut dari beradu, maka dicium baginda tubuhnya bau narawastu, dan dilihat baginda kalamnya pun seperti sudah dikhatankan. Pada hati Raja Kecil Besar, ""Bahawa mimpi aku ini. Asyhadu alia ilaha i'l Allah wa asyhadu anna Muhammad-ar-rasulullah."" Maka segala orang pun datanglah ke dalam istana baginda; sekaliannya pun hairan mendengar yang disebut raja itu, Maka kata raja perempuan, ""Entah kena syaitankah raja ini, atau gilakah raja ini gerangan? Baik segera memberitahu Bendahara."""
27,Kedatangan Islam ke Melaka,"Maka dayang-dayang pun pergi memberitahu Bendahara. Maka Bendahara pun segera datang, lalu masuk ke dalam istana. Maka dilihat Bendahara raja tiada berhenti-henti daripada me­nyebut ""La ilaha i'l Allah. Muhammad-ar-rasulullah."" Maka kata Bendahara, ""Bahasa mana yang disebut raja ini?"" Titah raja, ""Semalam beta mimpi berpandangan dengan keelokan hadrat junjungan, Rasulullah salla 'llahu 'alaihi wa salam. Maka segala mimpi baginda itu semuanya dikatakannya pada Ben­dahara. Maka kata Bendahara, ""Jikalau benar mimpi raja itu apa alamatnya?"" Maka titah Raja Kecil Besar, ""Alamatnya kalam beta seperti dikhatankan orang, itulah tanda sah Hamba bertemu dengan Rasulullah salla 'llahu 'alaihi wa salam: dan sabda Rasulullah pada Hamba, Asar sekarang datang sebuah kapal dari Jeddah, turun orangnya di pantai Melaka itu sem­bahyang; hendaklah turut olehmu barang katanya.""

Maka Bendahara pun hairanlah melihat kalam baginda seperti di­khatankan orang. Maka kata Bendahara, ''Jikalau sungguh datang kapal asar ini, benarlah mimpi raja itu; jikalau tiada, bahawa syaitanlah mengharu raja ini."" Maka titah baginda, ""Benar seperti kata bapa Hamba, Bendahara itu."" Maka Bendahara pun kembalilah ke rumahnya. Setelah hari pun asarlah, maka datanglah sebuah kapal dari Jeddah, serta ia datang berlabuhlah; maka turunlah makh­dum dari dalam kapal itu, Syed Abdul Aziz namanya, lalu ia sembahyang di pantai Melaka itu. Maka hairanlah segala orang Melaka melihat dia. Maka kata segala orang itu, ""Meng­apa orang itu tunggang-tunggik?"" Maka berebutlah orang. yang melihat itu; sesak, penuh tiada bersela lagi, dan haru-­birulah bunyinya sampai ke dalam.

Maka raja pun segeralah naik gajah, lalu berangkat keluar diiringkan oleh segala Orang Besar-besar. Maka dilihat raja kelakuan makhdum sembahyang itu nyatalah seperti yang di dalam mimpinya itu. Maka titah raja kepada Bendahara dan pada segala Orang Besar-besar, ""Nyatalah demikian seperti dalam mimpi kita itu,” Setelah sudah makhdum itu sembahyang, maka raja pun menderumkan gajahnya. Makhdum dibawa baginda naik gajah, lalu dibawa baginda masuk ke dalam negeri. Maka segala Orang Besar-besar semuanya masuk Islam; sekalian isi negeri lelaki perempuan, tua muda, kecil besar sekaliannya masuk Islam dititahkan baginda.

Maka raja pun bergurulah pada Makhdum akan tertib sembahyang, baginda digelarnya seperti sabda nabi salla 'llahu 'alaihi wa salam - Sultan Muhammad Syah. Adapun Bendahara bergelar Seri Wak Raja, yakni bapa tua raja, kerana Bendahara itu ayah - yang salah tak menjadikan - kepada baginda; itulah pertama-tama bergelar Bendahara. Raden Anum menjadi Perdana Menteri, bergelar Seri Amar Diraja; Tun Perpatih Besar, anak Tun Perpatih Permuka Ber­jajar,* yang pertama jadi Bendahara; anak Seri Teri Buana, yang bernama Raja Kecil Muda, jadi Penghulu Bendahari, bergelar Seri Nara Diraja, maka ia beristerikan anak Benda­hara, beranak seorang perempuan bernama Tun Rana Sandari. Maka Sultan Muhammad pun mengatur takhta kerajaan ba­ginda.

Syahadan bagindalah yang pertama-tama meletakkan ""ke­kuningan larangan""; tidak dapat dipakai orang keluaran, dan diambil akan sapu tangan; dan tiada dapat dibuat tepi tabir dan ulasan bantal besar dan tilam, dan bungkus barang apa­-apa, dan akan karang-karangan benda; dan tiada dapat di­ambil akan perhiasan rumah; dan lain daripada itu pun tiada juga dapat, melainkan kain, baju, dan destar, tiga perkara itu jua yang dapat dipakai. Dan larangan berbuat rumah berman­jungan bertiang gantung, tiada terletak ke tanah; dan bertiang terus dari atap, dan peranginan; danjikalau perahu, bertingkap berpenghadapan, dan tidak dapat orang memakai penduk dan teterapan keris; sebesar-besar orang keluaran tiada dapat ber­gelang kaki emas, dan jikalau berkeronsong emas berkepala perak tiada boleh.

*Di sini naskhah A tertinggal beberapa halaman.

Bermula segala orang yang beremas, bagaimana sekalipun kayanya, jikalau tiada dianugerahi raja tiada boleh dipakai, apabila sudah dianugerahi barang sekali jua pun, dapatlah dipakai selama-lamanya. Dan jikalau orang masuk ke dalam jika tiada kain berpancung, dan berkeris di hadapan, dan bersebai, tiada dapat masuk, barang siapa pun baik; dan apabila berkeris di belakang masuk ke dalam, dirampas oleh penunggu pintu. Maka inilah dahulu kala larangan raja Melayu, barang siapa melalui dia salah ke bawah duli, hukumnya didenda pati, yakni sekati lima. Bermula payung putih itu tampak dari jauh, sebab itulah maka payung putih lebih daripada kuning; dan pakaian raja payung putih, dan pakaian anak raja payung kuning."
28,Susunan Tertib Adat Istiadat Diraja,"Adapun apabila raja dihadap orang di balairung, maka Benda­hara dan Penghulu Bendahari dan Temenggung, dan segala menteri dan Orang Besar-besar, segala sida-sida duduk di seri balai; maka segala anak raja-raja itu duduk dikelek-kelekan balai kiri kanan, dan segala sida-sida yang muda-muda duduk diselang-selang antara Bentara, dan hulubalang muda-muda berdiri di ketapakan balai memikul pedang, dan kapala ben­tara yang di kiri itu, daripada anak cucu menteri yang patut akan menjadi Bendahara dan Penghulu Bendahari dan Temeng­gung; dan kepala bentara yang di kanan itu, daripada anak cucu hulubalang yang akan patut jadi Laksamana dan Seri Bija Diraja; dan barang siapa bergelar Sang Setia bakal Seri Bija Diraja, dan barang siapa bergelar Sang Guna bakal Lak­samana, dan barang siapa bergelar Tun Pikrama bakal Benda­hara.

Syahadan jika menjunjung duli, dahulu kepala bentara yang empat lima orang itu daripada sida-sida yang duduk di Seri balai itu, melainkan segala menteri yang besar-besar. Ada­pun nakhoda Cempa yang pilihan duduk di seri balai; maka segala anak tuan-tuan yang bersahaja-sahaja duduk di selasar balai. Adapun segala perkakas raja, seperti ketur dan kendi, kipas dan barang sebagainya diselang-selang duduknya; me­lainkan puan dan pedang dikelek-kelekan kiri dan kanan; pedang kerajaan itu, Laksamana atau Seri Bija Diraja memi­kul pedang itu. Dan apabila utusan datang atau pergi, ceper dan kerikal dibawa hamba raja dari dalam, maka disambut oleh kepala bentara yang di kanan, kerikal itu diletakkan had Bendahara. Maka ceper dan tetarupan diberikan pada orang yang mem­bawa surat.

Jika surat dari Pasai atau dari Haru, dijemput dengan selengkap alat kerajaan: gendang, serunai, nafiri, nagara, payung putih dua berapit; melainkan mendeli juga yang tiada pergi menjemput itu; dan menteri mengepalakan gajah, dan bentara di buntut gajah; sida-sida membawa surat dengan penghulu biduanda kecil; dan gajah dikepilkan di hujung balai, kerana raja dua buah negeri itu sama besamya dengan raja Melaka, tua muda sekaliannya berkirim salam jua. Telah datang ke balai, maka surat disambut oleh hulu­balang asal, yakni kepala bentara yang dari kanan; kepala bentara yang dari kiri menyampaikan titah raja kepada utus­an, kepala bentara yang di kanan menyampaikan sembah.

Dan jika surat dari negeri lain, dikurangkan hormatnya dari­pada itu, sekadar gendang serunai sahaja, dan payung kuning juga; dan jikalau patut bergajah, bergajah; dan jikalau patut berkuda, berkuda; maka diturunkan di luar pintu yang di luar sekali. Jika raja itu terbesar sedikit, diberi bernafiri dan payung, satu putih, satu kuning; Gajah diderumkan di dalam pintu yang di luar, kerana dahulukala pintu itu tujuh lapis. Bermula utusan itu, jika akan pulang, dipersalini adatnya, dan jika utusan Rekan sekalipun, dipersalin juga; dan jika utusan kita akan pergi pun dipersalin juga adatnya. Jika baginda menggelar orang, maka raja dihadap orang di balairung, orang beradat. Maka dijemput orang itu: jika ""Perserian "", Orang Besar-besar menjemput dia; jika ""Per­sangan"", orang kecil menjemput dia; jika ""Pertuanan"" orang sedang menjemput dia; dan jika orang bergelar itu patut bergajah, dibawakan gajah; yang patut berkuda, dibawakan kuda; dan jikalau tiada patut bergajah dan berkuda, dibawa berjalan dengan bingkisan, dengan payung dan gendang se­runai, tetapi payung itu, ada hijau, ada yang biru, ada yang merah, dan sebesar-besamya payung kuning; dan payung putih dengan nagara itu mahal adanya, sebaik-baiknya nafiri. Dan payung kuning itu payung anak raja-raja dan orang besar-besar; dan payung ungu dan merah dan hijau itu payung sida-sida dan ben tara hulubalang sekalian. Adapun payung  biru dan hitam itu akan payung barang orang bergelar juga. Telah orang bergelar itu datang ke dalam, maka dihenti­kan di luar, maka ciri yang amat indah-indah bunyinya di­bacakan orang di hadapan raja.

* Daripada anak cucu Batala itulah yang membaca ciri itu. Telah sudah ciri itu dibaca, maka dibawa orang keluar; adapun yang menyambut ciri itu daripada kaum keluarga orang bergelar itu juga, maka dibawalah masuk; maka dibentangkan tikar barang di mana dikehendaki raja, supaya kemudian pun di sanalah dia duduk. Maka datanglah persalin; jika akan jadi Bendahara, lima ceper persalinannya; baju seceper, kain seceper, destar seceper, sebai seceper, ikat pinggang seceper; jikalau anak raja-raja dan para menteri cateria empat ceper juga, ikat pinggang tiada; jikalau bentara sida-sida hulubalang tiga ceper; kain seceper, baju seceper, destar seceper, ada yang semuanya sekali seceper, ada yang tiada berceper, kain, baju, destar di biru-biru sahaja, maka diampu oleh Hamba raja, datang pada orang bergelar itu disampaikan di lehemya. Maka dipeluk oleh orang itu lalu dibawanya keluar.

Dan jika persalin utusan, demikian juga adatnya, masing-masing pada patutnya. Setelah datang persalinan, maka orang bergelar itu keluar bersalin, sudah bersalin masuk pula, maka dikenakan orang patam dan pontoh, kerana orang bergelar itu semuanya ber­pontoh, tetapi masing-masing pada patutnya; ada yang ber­pontoh bemaga dengan penangkal dan azimat, ada yang ber­pontoh Permata, ada yang berpenyangga sahaja, ada yang ber­pontoh perbuatan khalkah biru, ada yang berpontoh perak; dan yang bertimbalan, ada yang sebelah. Setelah sudah, maka ia menjunjung duli lalu pulang, disuruh hantar pada siapa patut, atau orang yang menjemput itu juga menghantari, diarak; ada yang bergendang serunai sahaja, ada yang bernafiri, ada yang bernagara, ada yang berpayung putih, tetapi mahal adanya payung putih dan nagara itu; sedang payung kuning dan nafiri lagi susah diperoleh pada zaman itu.

Syahadan apabila raja berangkat hari raya berusung, Penghulu Bendahari memegang kepala usungan yang di kanan, dan yang di kiri Laksamana, dan di belakang itu Menteri keduanya memegang dia, dan pada rantai dekat kaki raja.

*Lihat Ciri Istiadat Berunai di bahagian Lampiran.

Seri Bija Diraja memegang dia; dan bentara, hulubalang berjalan dahulu di hadapan raja, masing-masing dengan jawatannya. Segala alat kerajaan dibawa orang berjalan di hadapan raja, tombak kerajaan sebatang dari kiri dan sebatang dari kanan; di hadapan raja segala bentara memikul pedang, dan di hadap­an sekali segala orang yang berlembing. Adapun jogan di hadapan raja, dan di hadapannya gong gendang dan segala bunyi-bunyian, negara dari kanan, nafiri dari kiri; jikalau berjalan, lebih kanan daripada kiri; dan pada kedudukan, lebih kiri daripada kanan.

Demikian lagi ketika mengadap nobat pun demikian juga; orang yang berjalan di hadapan raja itu, barang yang kecil dahulu. Adapun tombak berjajar dan segala pawai dahulu sekali, dan pelbagai bunyi-bunyian serba jenis sekaliannya dahulu. Adapun Bendahara berjalan di belakang raja dengan kadi dan pakeh, segala Orang Besar-­besar dan segala menteri yang tua-tua. Bermula jika raja bergajah, Temenggung di kepala gajah, Laksamana atau Seri Bija Diraja di buntut, bentara memikul pedang kerajaan.

Adapun jika mengadap nobat, barang Orang Besar-besar dari kiri gendang; barang orang keci1 dari kanan gendang. Adapun yang kena sirih nobat pertama Bendahara dan anak raja-raja, dan Penghulu Bendahari, dan Temenggung, dan Menteri keempat, dan kadi, dan pakeh, dan Laksamana, Seri Bija Diraja, dan sida-sida yang tua-tua, dan barang siapa yang dikehendaki raja, dan cateria, itu pun jikalau ada Ben­dahara mengadap nobat; jikalau tiada Bendahara, tiadalah bersirih puan itu, jika ada anak raja-raja sekalipun.

Sebermula apabila raja bekerja, Penghulu Bendaharilah yang memerintahkan dalam, dan menyuruhkan penghulu balai menghiasi balai dan membentang tikar, dan menggan­tung tabir dan langit-langit, dan melihati makanan orang, dan mengunjung orang, memanggil orang, kerana hamba raja, dan segala bendahari raja, dan segala yang memegang hasil negeri raja, dan syahbandar sekalian dalam kira-kira Penghulu Bendahari belaka. Maka Penghulu Bendaharilah menyuruh memanggil orang, dan akan Temenggung mengatur orang makan di balai. Maka orang makan itu berhad, hanya empat sehidangan, terus lalu ke bawah; demikian juga jika teman­nya makan itu tiada seorang, tinggal tiga; jika tiada dua, tinggal dua; jika tiada tiga, tinggal seorang, makan juga ia; tiada dapat yang di bawah itu naik menggenapi di tempat yang di atas. Adapun Bendahara makan seorangnya sehi­dangan dengan anak raja. Demikianlah istiadat pada zaman Melaka; banyak lagi lain dari itu, jikalau dikatakan semuanya nescaya bimbang hati orang yang mendengar dia.

Syahadan jika malam dua puluh tujuh, tatkala pada siangnya mengarak sejadah ke masjid, Temenggung menge­palakan gajah; maka puan dan segala alat kerajaan dan gen­dang, semuanya diarak dahulu ke masjid. Setelah malam maka raja berangkat seperti adat hari sembahyang terawih, sudah itu berangkat kembali. Setelah esok. harinya maka Laksamana mengarak serban, adat raja-raja Melayu berangkat ke masjid berTengkolok berbaju sarong, itulah yang jadi larangan pada orang kahwin; barang siapa yang dikumiai maka beroleh memakai dia; dan memakai cara Keling itu pun larangan lagi, melainkan barang siapa sedia pakaian, dapatlah dipakainya sembahyang dan kahwin.

Tatkala hari raya kecil atau besar, maka Bendahara dan segala Orang Besar-besar sekaliannya masuk berkampung ke dalam; usungan pun diarak oleh Penghulu Bendahari masuk. Setelah melihat usungan, maka segala orang yang duduk di balai habis turun berdiri, beratur bersaf-saf, maka ""gendang adi-mula"" pun dipalu oranglah tujuh ragam; pada seragam nafiri berbunyi. Setelah genaplah tujuh kali, maka raja pun berangkatlah keluar bergajah diarak ke istana. Setelah mereka melihat raja, sekaliannya duduk di tanah, maka usungan pun terkepillah di astaka, maka Bendahara naik ke astaka menyam­but raja naik ke atas usungan, lalu berangkat ke masjid seperti yang tersebut dahulu itu. Adapun tatkala orang mengadap nobat ada hari bulan Ramadan atau Syawal, setelah rata beratur sekalian hulubalang di kiri kanan gendang, jikalau ada Raja Muda mengadap nobat, maka dipersilakan oleh bentara Raja Muda itu berdiri di atas permaidani. Setelah itu nafiri pun berbunyi tiga kali, maka sida-sida keluar di dalam, disambut bentara. Itulah istiadat raja-raja Melayu dahulukala, barang yang pen­dengaran sinda itulah sinda katakan.

Kata rawi, bahawa Sultan Muhammad Syah selama di atas kerajaan, terlalu sekali adil baginda pada memeliharakan segala manusia. Maka negeri Melaka pun besarlah, dan jajahannya pun makin banyaklah; yang arah ke barat hingga Bernas Ujung Karang, arah ke timur hingga Terengganu. Maka masyhurlah pada segala negeri dari bawah angin datang ke atas angin bahawa negeri Melaka terlalu besar, lagi dengan makmumya; dan rajanya daripada bangsa Raja Iskandar Zul­ Karnain; dan pihak Raja Nusyirwan Adil, raja masyrik magh­rib; pancaran Nabi Sulaiman 'alaihi s-salam. Maka segala raja-raja sekaliannya datang ke Melaka mengadap baginda. Segala raja-raja itu dihormati baginda, dan dipersalin baginda dengan pakaian yang mulia-mulia. Maka segala dagang bawah angin dan dagang atas angin sekaliannya datang ke Melaka, terlalulah ramainya bandar Melaka pada zaman itu. Maka oleh segala dagang Arab dinamainya Malakat, yakni perhlm­punan segala dagang, dari kerana banyak pelbagai jenis dagang ada di sana; tambahan segala Orang Besar-besamya punsangat saksama, Wallahu a'lamu bis-sawab wa ilaihil­marji'u wal-ma 'ab."
29,Membuang Diri Kerana Berkecil Hati,"Alkisah maka tersebutlah perkataan ada sebuah negeri di benua Keling, Pahili namanya; Nizamu'l Muluk Akhbar Syah nama rajanya. Adapun raja itu Islam dalam agama Nabi Muhammad Rasulullah salla 'llahu 'alaihi wa-sallam, maka baginda beranak tidak orang, dua lelaki dan seorang perem­puan; yang tua Mani Purindan namanya, dan yang Tengah Raja Akbar Muluk Kud Syah namanya, yang perempuan, Damia Seri Wandi namanya. Maka Raja Nizamu'l Muluk Akbar Syah pun sudah hilang, maka anakanda baginda Raja Akbar Muluk Kud Syahlah kerajaan, menggantikan ayah­anda baginda. Maka baginda berbahagi pusaka tiga bersaudara, seperti dalam hukum Allah demikianlah diturutnya.

Datanglah kepada papan cuki emas bertatahkan permata, buahnya permata merah sebelah, permata hijau sebelah, Maka kata baginda Mani Purindan pada adiknya, Raja Akbar Muluk Kud Syah, ""Cuki ini berikanlah kepada saudara kita yang perempuan, kerana bukan layak kita memakai dia,"" Maka kata Raja Akbar Muluk Kud Syah, ""Tiada Hamba mau memberikan, yang kehendak Hamba kita nilaikan cuki ini; jika saudara kita itu hendakkan dia, diberikannya harganya pada kita."" Maka baginda Mani Purindan pun malu rasanya, oleh katanya tiada diturut oleh saudaranya itu, Maka kata dalam hatinya, ""Sedang pekerjaan ini lagi tiada diturutnya kata aku, jikalau pekerjaan yang lain betapa lagi? Jikademi­kian baiklah aku membuangkan diriku barang ke mana.Jika di sini pun bukan aku kerajaan dalam negeri ini. Ke mana baik aku pergi, melainkan ke Melakalah aku pergi, kerana raja Melaka zaman ini raja besar, patutlah aku menyembah, kerana baginda daripada anak cucu Raja Iskandar Zul­Karnain.""

Setelah demikian fikir baginda Mani Purindan, maka baginda pun berangkatlah dengan beberapa buah kapal, lalu belayar hendak ke Melaka. Setelah datang ke Tanjung Jambu Air, maka angin pun turunlah terlalu kencang; maka kapal baginda Mani Purindan pun Tenggelam. Baginda Mani Purin­dan pun terjun ke air, terselimpang di belakang ikan alu-alu, maka lalu dilarikannya ke darat. Baginda Mani Purindan pun hendak naik mencapai segala anak kayu yang tumbang itu, semuanya merebahkan dirinya. Maka baginda berpaut pada pohon gandasuli, lalu naik ke darat berjalan dengan letihnya dan lapar serta dahaganya. Maka didengamya bunyi burung tekukur itu dilihatnya ada. Setelah dekat maka burung tekukur itu terbang, diikutnya pula; apabila baginda Mani Purindan berhenti, tekukur itu pun ikut berhenti.

Diceriterakan yang empunya ceritera, ada dua hari dua malam baginda Mani Purindan mengikut tekukur itu, apabila ia berhenti tekukur itu pun berhenti, dengan demikian maka teruslah ke bendang orang. Sebab itulah dipersumpahkan oleh baginda Mani Purindan - segala anak cucunya tiada boleh makan ikan alu-alu; tiada boleh bermain burung tekukur dan memakai bunga gandasuli. Hatta beberapa lama maka sampailah baginda Mani Purin­dan ke negeri Pasai. Setelah didengar oleh Raja Pasai ia anak raja benua Keling, maka didudukkannya dengan anaknya. Daripada anak cucunyalah pancar raja dan bendahara Pasai itu. Setelah berapa lamanya ia di Pasai, maka baginda Mani Purindan pun kembali ke benua Keling, berlengkap kapal.

Apabila musim telah datang maka ia pun belayar pula ke Melaka dengan alat dan lasykamya; penghulu lasykamya bernama Khoja Ali Tandil Muhammad, dengan tujuh buah kapal sertanya. Setelah datang ke Melaka lalu mengadap Sultan Muhammad Syah; maka didudukkan baginda setara menteri. Setelah itu maka diambil oleh Seri Nara Diraja akan menantu, didu­dukkannya dengan Ratna Sandari. Baginda Mani Purindan beranak dua orang lelaki, yang tua bernama Tun Ali, yang perempuan bernama Tun Ratna Wati, terlalu baik parasnya. Setelah besar maka diperisteri oleh Sultan Muhammad Syah, beranak seorang lelaki bernama Raja Kassim. Kemudian baginda beristeri akan anak raja Rekan, beranak pula seorang lelaki bernama Raja Ibrahim, maka dialah dirajakan baginda menurutkan kehendakRaja Perempuan; akan tetapi Sultan Muhammad Syah kasih juga akan anakanda baginda Raja Kassim, daripada malu baginda akan Raja Perempuan di­turutkan bagindalah kehendaknya; maka barang laku Raja Ibrahim itu dibenarkan oleh baginda. Adapun Raja Kassim, jika terambil sirih orang secarik pun dimurkai baginda, akan Raja Kassim terlalu baik budinya, maka segala Orang Besar­-besar dan rakyat pun sekaliannya kasih akan Raja Kassim dan benci akan Raja Ibrahlm.

Hatta Raja Rekan pun datang mengadap ke Melaka, maka sangat dipermulia oleh Sultan Muhammad Syah, kerana Raja Perempuan itu saudara sepupu kepada Raja Rekan. Adapun Raja Rekan itu anak Sultan Sidi, saudara Sultan Sujak. Apabila Raja Rekan akan masuk mengadap, orang menitir gendang ria, sekalian orang berkampung. Itulah maka diper­buat orang pantun: Gendang ria dapat berbunyi, Raja Rekan masuk mengadap Orang kaya apa disembunyi Dendam sahaya dapat berdapat. Maka Raja Rekan itu didudukkan baginda tara Bendahara; apabila makan ke bawah. Maka sembah segala hulubalang Rekan kepada rajanya, ""Mengapakah kita seperti ayam? Tidur di bumbungan, makan ke bawah rumah; baiklah ber­mohon sekali-sekali."" Maka Raja Rekan itu bermohonlah duduk di bawah Bendahara. Maka titah Sultan Muhammad Syah, ""Baiklah."" Maka jadinya Raja Rekan duduk di bawah Bendahara.

Hatta berapa lamanya Bendahara Seri Wak Raja pun  kembalilah ke rahmat Allah. Maka Seri Amar Diraja pula jadi Bendahara. Adapun Bendahara Seri Amar Diraja itu daripada anak cucu Raja Muda Singapura asalnya; jadi Bendahara itu anak saudara sepupu juga pada Seri Nara Diraja, ada ia beranak seorang perempuan. Akan baginda Mani Purindan pun sudah hilang; anaknya yang bernama Tun Ali itu diambil oleh Bendahara Seri Amar Diraja akan menantu. Seri Nara Diraja pun sudah hilang, cucunya yang bernama Tun Ali, anak baginda Mani Purindan pula jadi Penghulu Bendahari menggantikan nindanya bergelar Seri Nara Diraja juga. Setelah enam puluh tujuh tahun lamanya Sultan Muhammad Syah di atas kerajaan, datanglah pada peredaran dunia, maka baginda pun kembalilah ke rahmat Allah Taala, kalu inna li'llahi wa inna ilaihi raji'un.

Maka dikerjakan oleh segala Orang Besar-besar seperti adat kerajaan, diperbuatnya raja-diraja berulas kekuningan. Maka segala alat dinaikkan ke atas raja-diraja; orang menyelampai enam belas buah raja­ diraja; dan perasapan enam belas raja-diraja; empat orang pada satu raja-diraja dan diannya enam belas raja-diraja; orang yang menyelampai tetampan enam belas raja-diraja; derma emas perak di ceper dengan beras-kunyit empat raja-diraja; derma kain berkudi-kudi empat raja-diraja."
30,Istana di bawah Pengaruh Raja Rekan,"Jenazah Sultan Muhammad Syah dinaikkan ke atas perarakan lalu ditabalkan; sudah itu maka Raja Ibrahlm pula ditabalkan. Setelah sudah maka jenazah diarak ke masjid dengan alat pawai dan bunyi-bunyian. Pertama berjalan dahulu dian; sudah itu orang menyelampai kain; sudah itu perasapan; sudah itu orang menyelampai tetampan; sudah itu maka perarakan keranda. Setelah datang ke masjid, disembahyang­kan di sana. Setelah itu maka anakanda baginda, Raja Ibrahim kerajaan menggantikan ayahanda baginda, gelar baginda Sultan Abu Syahid.

Tetapi baginda Raja Ibrahim itu budak, tiada ia hiraukan kerajaan; tiada lain pekerjaan baginda melainkan bermain bantak sama-sama dengan budak-budak banyak; itulah dibuat orang nyanyi: Mana Sultan Abu Syahid, Budak-budak bermain bantak; Tuan seorang dipandang baik, Bagai cincin kena permata. Maka Raja Rekanlah memangku Sultan Abu Syahid memerintahkan negeri Melaka. Maka negeri Melaka seperti terhukumlah oleh Raja Rekan. Akan Raja Kasim dinyahkan oleh Raja Rekan. Maka baginda diam pada si pengail, Sentiasa mengail ke laut. Adapun Raja Rekan seolah-olah ialah kera­jaan dalam negeri Melaka, kerana bonda Sultan Abu Syahid itu sepupunya, menjadi kuatlah ia.

Maka segala Orang Besar-­besar, para menteri, hulubalang semuanya datang pada Ben­dahara, berkampung mesyuarat. Maka kata segala Orang Besar-besar itu kepada Bendahara, ""Apahal kita ini? Kerana sekarang Raja Rekanlah tuan kita, bukannya duli Yang Di­pertuan."" Maka sahut Bendahara, ""Apatah daya kita! Kerana Raja Rekan tiada pernah bercerai dengan Duli Yang Dipertuan."" Setelah mendengar kata Bendahara itu, sekali­annya pun berdiam diri, lalu masing-masing kembali ke rumah.

Adapun Seri Nara Diraja bicara dalam hatinya akan pekerjaan itu. Raja Kassim dipersilakannya ke rumahnya; diberinya santap, kerana bonda Raja Kasim itu saudaranya. Hatta berapa lamanya, datanglah sebuah kapal dari atas angin. Setelah kapal itu berlabuh, maka segala nelayan pun datanglah berjual ikan kepada orang dalam kapal itu; maka Raja Kasim pun datang berjual ikan, melakukan dirinya seperti laku si pengail yang banyak itu.

Adapun dalam kapal itu ada seorang maulana, namanya Maulana Jalalu'd-Din. Setelah ia melihat Raja Kasim, maka segera disuruhnya naik dan diberinya hormat dengan sepertinya. Maka kata Raja Kasim ""Mengapa maka tuan Hamba menghormatkan Hamba? Kerana Hamba ini si polan berjual ikan."" Maka kata Maulana Jalalu'd-Din, ""Bahawa engkau ini anak raja Melaka, engkau­lah kelak kerajaan dalam negeri ini."" Maka kata Raja Kasim ""Apa daya Hamba akan menjadi raja? Jika dengan tuah Maulana mahu menolong Hamba maka dapat Hamba akan jadi raja."" Maka kata Maulana itu, ""Pergilah tuan Hamba ke darat, cari orang yang dapat mengerjakan pekerjaan tuan Hamba. Insya-Allah Taala, hasillah pekerjaan tuan Hamba; tetapi suatu janji saya pinta pada tuan Hamba, Puteri Rekan, bonda Sultan Abu Syahid itu berikan Hamba."" Maka kata Raja Kasim, ""Baiklah, jikalau Hamba menjadi raja."" Maka kata Maulana segeralah tuan Hamba naik ke darat, kerjakanlah oleh tuan Hamba malam ini; bahawa Allah subha nahu wa taala ada menyertai tuan Hamba. """
31,Peristiwa Rampas Kuasa,"Maka Raja Kassim pun naiklah ke darat serta fikir dalam hati­nya, ""Kepada siapa aku minta tolong ini? Jika demikian baik aku pergi kepada Seri Nara Diraja, kerana ia kasih akan aku, kalau-kalau mau ia menolong aku."" Setelah demikian fikirnya maka Raja Kasim pun pergilah kepada Seri Nara Diraja. Maka segala kata Maulana itu semuanya dikatakannya kepada Seri Nara Diraja. Maka kata Seri Nara Diraja, ""Baiklah, Hambalah menyertai tuanku.""

Setelah sudah berteguh-teguhan kata, maka Seri Nara Diraja pun berlengkap menghimpunkan orangnya. Setelah hari malam, maka Raja Kasim pun naik gajah yang bernama Juru Demang; maka Seri Nara Diraja mengepalakan gajah Raja Kasim itu, dan Maulana Jalalu'd-Din pun ada bersama-sama. Maka segala orang kapal semuanya dibawanya naik dengan Senjatanya. Maka kata Raja Kasim pada Seri Nara Diraja, ""Apa bicara tuan Hamba, jika Bendahara tiada serta dengan kita? Tiada akan hasil pekerjaan kita. Jikalau kita ajak pun masakan ia mahu."" Maka kata Seri Nara Diraja, ""Mudah juga pekerjaan itu pada Hamba, mari kita pergi pada . Bendahara.""

Maka kata Raja Kasim, Baiklah, mana kata tuan Hambalah Hamba ikut."" Maka pergilah keduanya kepada Bendahara. Setelah sampai di luar pagar Bendahara, maka kata Seri Nara Diraja, ""Segera beritahu Bendahara, Yang Dipertuan menanti di luar."" Maka segera diberi orang tahu pada Benda­hara mengatakan Yang Dipertuan ada berdiri di luar. Maka Bendahara pun segera keluar, berkeris pun tiada, berdestar pun di jalan, Adapun pada malam itu sangat kelam. Setelah datang Bendahara ke bawah gajah, maka gajah pun diderum­kan oleh Seri Nara Diraja seraya katanya kepada Bendahara, ""Titah suruh naik."" Maka Bendahara segera naik ke atas gajah; maka gajah itu pun berdiri, lalu berjalan. Maka dilihat oleh Bendahara, raja itu Raja Kasim, bukannya Sultan Abu Syahid; dan kilat Senjata pun terlalu banyak.

Bendahara pun hairanlah melihat perihal itu. Maka kata Seri Nara Diraja pada Bendahara, ""Apa bicara tuan Hamba? Bahawa Raja Kasim hendak membunuh Raja Rekan."" Maka Bendahara tiada berdaya lagi, lalu disahutnya, ""Sukalah Hamba, kerana Raja Kasim pun teraula tuan kepada Hamba; selamanya pun Hamba hendak mengerjakan Raja Rekan itu."" Maka Raja Kasim pun terlalu sukacita mendengar kata Bendahara itu. Maka baginda pun masuklah melanggar ke dalam. Orang pun gemparlah mengatakan Raja Kasim melanggar ke dalam; segala Orang Besar-besar dan hulubang sekalian pun datang mengusir Bendahara, sekalian mereka itu bertanya ""Mana Bendahara?"" sahut orang itu, ""Bendahara pergi bersama-sama dengan Raja Kasim."" Maka pada hati segala Orang Besar-besar itu. Bendaharalah yang empunya pekerjaan ini. Maka sekalian mereka itu pun mendapatkan Bendahara dan berser­talah dengan Raja Kasim. Maka dalam pun alahlah.

Akan Raja Rekan tiada bercerai dengan Sultan Abu Syahid. Maka kata Seri Nara Diraja, ""Bahawa titah menyuruh merebut Sultan Abu Syahid, takut dibunuh oleh Raja Rekan."" Maka orang berseru-seru melarang jangan menikam Raja Rekan dahulu. Maka tiada didengarkan oleh sekalian, kerana sangat sabur. Maka ditikam oranglah Raja Rekan terus-menerus. Setelah Raja Rekan merasai luka itu, maka ditikamnya Sultan Abu Syahid. Maka baginda pun syahidlah. Adapun umur baginda di atas kerajaan setahun lima bulan. Setelah Sultan Abu Syahid sudah mangkat, maka Raja Kasim pun masyghul akan adinda baginda itu, maka ditanamkanlah seperti adatnya.

Syahadan maka Raja Kasimlah menggantikan kerajaan adinda baginda. Maka baginda pun ditabalkan oranglah; ada­pun gelar baginda di atas kerajaan, Sultan Muzaffar Syah, Maka Maulana Jalalu'd-Din pun menuntut janjinya kepada baginda. Maka disuruh hiasi oleh baginda seorang dayang­-dayang yang baik rupanya dengan selengkap pakaian, lalu diberikan kepada Maulana itu dikatakan Puteri Rekan. Maka pada hati Maulana itu ialah Puteri Rekan, segera diambil nya lalu dibawanya ke atas angin.

Sebermula adalah Sultan Muzaffar Syah di atas kerajaan itu, terlalu baik budi pekerti baginda dengan adilnya dan murah serta ampun periksa dengan saksama pada mengasiha­ni rakyat baginda; dan bagindalah menyuruhkan membuat kitab undang-undang supaya jangan bersalahan lagi segala hukum menteri. Bermula akan Seri Nara Diraja terlalu sangat dikasihi baginda, barang suatu katanya dan sembahnya tiada dilalui baginda.

Arakian, maka Sultan Muzaffar Syah beristerikan anak Bendahara Seri Amar Diraja, baginda beranak seorang lelaki terlalu baik parasnya, dinamai baginda Raja Abdullah. Hatta maka Bendahara Seri Amar Diraja pun hilanglah, maka Tun Perpatih Sedang, anak Bendaharalah pula jadi Bendahara bergelar Bendahara Seri Wak Raja juga, tetapi sungguhpun jadi Bendahara sekadar nama sahaja, yang orang besamya Seri Nara Diraja juga; barang suatu katanya tiada dilalui raja,

Ada pada suatu hari Sultan Muzaffar Syah dihadap orang di balairung; setelah lamalah sudah baginda dihadap orang, maka Bendahara pun hendak masuk mengadap. Setelah datang di luar pintu maka Sultan Muzaffar Syah pun berangkat masuk, sebab lama sudah baginda duduk, tiada baginda tahu akan Bendahara datang itu, maka pintu pun tertutup ditiup oleh angin. Pada hati Bendahara, ""Yang Dipertuan murka akan aku serta aku datang baginda berangkat masuk dan pintu pun ditutup orang."" Maka Bendahara pun terlalu malu rasanya lalu kembali ke rumahnya makan racun,lalulah hilang. Maka dipersembahkan oranglah kepada Sultan Muzaffar Syah, mengatakan Bendahara mati; maka baginda pun ter­kejut mendengamya. Maka titah baginda, ""Apa sebabnya maka Bendahara mati?"" Maka dipersembahkan oleh Tun Indera Segara, sebab makan racun; Maka segala perihal ehwal­nya semuanya dipersembahkan kepada baginda. Maka Sultan Muzaffar Syah terlalulah dukacita, lalu berangkat pergi menanamkan Bendahara seperti istiadatnya.

Tujuh hari baginda tiada nobat oleh bercintakan Bendahara Seri Wak Raja. Setelah itu maka Seri Nara Dirajalah jadi Bendahara. Maka ada anak Bendahara Seri Wak Raja tiga orang, yang tua sekali perempuan Tun Kudu namanya; terlalu baik parasnya, maka diperisteri oleh Sultan Muzaffar Syah. Adapun yang dua orang itu le1aki, yang Tengah bernama Tun Perak, yang bongsu bernama Tun Perpatih Putih. Adapun Tun Perak tiada kena kerja raja, ia pergi duduk di Kelang beristeri di sana. Hatta berapa lamanya, maka orang Kelang pun menolak penghulunya, maka sekaliannya mengadap ke Melaka, hendak  mohonkan penghulu yang lain. Maka titah Sultan Muzaffar Syah, ""Siapa pula kamu kehendaki akan jadi penghulu kamu itu?"" Maka sembah orang Kelang, ""Tuanku, jika ada ampuni duli Yang Maha Mulia, Tun Peraklah patik sekalian pohonkan akan jadi penghulu patik sekalian."" Maka titah baginda, ""Baiklah."" Maka Tun Peraklah jadi penghulu orang Kelang itu. Wallahu a'lamu bissawab wa ilaihil-marji'u uial-ma'ab."
32,Bakat Kebijaksanaan Tun Perak,"ALKISAH, maka tersebut perkataan raja benua Siam. daripada zaman dahulukala, negeri Siam itu Syahru 'n Nuwi namanya disebut orang. Syahadan segala raja-raja di bawah angin ini, semuanya takluk kepadanya; Bubunnya nama rajanya. Setelah didengar oleh benua Siam bahawa Melaka negeri besar, tiada takluk ke Siam, maka Paduka Bubunnya pun menyuruhlah ke Melaka hendak minta surat sembah.

Maka Sultan Muzaffar Syah tiada mahu menyembah ke benua Siam. Maka raja benua Siam pun terlalu marah, serta menyuruh berlengkap akan menyerang Melaka; Awi Cakri nama panglimanya membawa rakyat terlalu banyak, tiada terpemanai lagi. Maka dipersembahkan orang ke bawah duli Sultan Muzaffar Syah, bahawa raja benua Siam menyuruhkan hulubalangnya, Awi Cakri namanya, membawa rakyat terlalu banyak tiada terpemanai, berjalan darat serta terus ke hulu Pahang.

Maka setelah baginda mendengar khabar itu, maka baginda menyuruh menghimpunkan segala rakyat di teluk rantau mudik ke Melaka. Maka berkampunglah sekaliannya ke Melaka; maka Tun Perak mudik ke Melaka orang Kelang dengan segala anak bininya sekali. Maka orang Kelang pun masuk mengadap raja, persembahkan segala peri­hal; demikian sembahnya: ""Tuanku, segala teluk rantau yang lain semuanya mengadap dengan lelaki juga, akan patik sekaliannya dibawa oleh Tun Perak dengan perempuan.""

Setelah Sultan Muzaffar Syah mendengar sembah orang Kelang itu, maka titah baginda pada seorang bentara, Seri Amerta gelarnya, ""Jikalau datang Tun Perak kelak ke balai­rung mengadap, katakan oleh Seri Amerta sembah orang Kelang itu; jangan kamu katakan dengan titah kita."" Adapun akan Seri Amerta itu asalnya daripada orang Pasai, Tun Semendera namanya; sebab ia cerdik, lagi tahu berkata-kata, maka dijadikan baginda bentara, digelar Seri Amerta. Maka diperbuatkan baginda suatu bangku betul di bawah lutut baginda; di sanalah ia memikul pedang. Ialah yang menyampaikan barang titah raja.

Pada suatu hari, maka Tun Perak datang mengadap raja, duduk di tanah sama orang yang banyak. Maka kata Seri Amerta pada Tun Perak, ""Tuan Tun Perak, segala orang Kelang ini mengadukan halnya ke bawah Duli Yang Dipertuan, adapun orang teluk rantau yang lain semuanya mengadap lelaki juga, akan orang Kelang mengapa maka Tun Perak bawa dengan perempuannya sekali? Mengapa demikian fiil tuan?""

Maka tidak disahuti oleh Tun Perak tanya Seri Amerta itu. Maka sekali lagi Seri Amerta berkata-kata, tiada juga di­sahuti oleh Tun Perak. Setelah genap tiga kali Seri Amerta berkata, maka baharulah disahut oleh Tun Perak. Katanya: ""Rei Seri Amerta, tuan Hamba dengan pedang tuan Hamba sebilah itu juga, hendaklah baik-baik peliharakan, jangan diberi berkarat; akan pekerjaan kami, orang bekerja ini, di mana tuan Hamba tahu? Akan sekarang, Duli Yang Dipertuan dalam negeri ini dengan anak isteri baginda, dan dengan segala alat takhta kerajaan; maka benarkah pada pendapat tuan Hamba, kami sekalian datang- dengan berlelaki juga, dengan jauh tempat Selat Kelang? Jikalau barang sesuatu hal negeri ini, apa disebutkannya akan kami sekalian? Sebab itulah maka segala orang Kelang ini Hamba bawa dengan segala anak perempuannya sekali. Jikalau dia berperang dengan musuh pun bersungguh-sungguh hati; kurang-kurang ia me­lawankan Duli Yang Dipertuan, lebih-lebih ia melawankan anak perempuannya.""

Maka oleh Seri Amerta segala kata-kata Tun Perak semua­nya disuruhnya persembahkan ke bawah duli Sultan Muzaffar Syah, Setelah baginda mendengar kata Tun Perak itu, maka  baginda pun tersenyum; maka titah baginda, ""Benarlah seperti kata Tun Perak itu."" Maka diambil baginda sirih daripada puan, disuruh berikan kepada Tun Perak. Maka titah baginda pula kepada Tun Perak, bahawa Tun Perak tiada patut diam di Kelang lagi, baiklah Tun Perak duduk di negeri.

Hatta maka orang Siam pun datanglah, lalu berperang dengan orang Melaka terlalu ramai.Ada berapa lamanya berperang, maka rakyat Siam pun banyak mati, hal Melaka pun tiada alah; maka Siam pun kembalilah. Maka seraya ia pulang itu, segala rotan ikat barang-barangnya semuanya dicampakkannya di hulu Muar. Maka rotan itu tumbuh, maka itulah dinamai orang ""rotan Siam""; dan pasungan kayu ara itu pun tumbuh, ada sekarang di hulu Muar; jeluk dan tumang Siam tempatnya bertanak itu pun tumbuh juga, ada sekarang. Setelah Siam sudah pulang, maka segala orang teluk rantau masing-masing kembalilah ke tempatnya.

Maka hanya Tun Perak tiada ia diberi raja pulang lagi ke Kelang, dijadikan baginda bentara, Maka ada seorang Keling diam di Kelang, mengatakan dirinya teraniaya oleh Tun Perak; maka Keling itu persembahkan ke bawah duli Sultan Muzaffar Syah. Maka baginda memberi titah kepada Seri Amerta, menyuruh ber­kata kepada Tun Perak. Maka pada masa itu Tun Perak pun datang mengadap; maka Bentara Seri Amerta berkata kepada Tun Perak; ""Tuan Tun Perak, bahawa orang ini mengadap, mengadukan halnya ke bawah duli Yang Dipertuan, mengatakan dirinya teraniaya oleh Tun Perak, mengapatah maka demikian pekerti tuan?""

Maka Tun Perak diam, tiada disahutinya kata Seri Amerta itu. Setelah tiga kali Seri Amerta berkata, baharu disahuti oleh Tun Perak: ""Akan tuan-Hamba dijadikan duli Yang Dipertuan bentara, dianugerahi pedang sebilah itu juga tuan Hamba peliharakan; baik-baik asahi jangan diberi makan karat; akan pekerjaan kami orang memegang negeri di mana tuan Hamba tahu. Jikalau sebesar tempurung sekalipun, negeri namanya; baik juga pada kami maka kami kerjakan, kerana duli Yang Dipertuan tahu akan baiknya juga pada kami, tiada tahu akan jahatnya; tetapi jikalau duli Yang Dipertuan akan membicarakan Hamba dengan dia, pecatlah Hamba dahulu, maka bicarakanlah Hamba dengan dia. Jikalau Hamba belum dipecat, bagaimana Hamba dibicarakan dengan sakai Hamba?""

Maka berkenan pada hati Sultan Muzaffar Syah kata Tun Perak itu; maka titah baginda, ""Adapun Tun Perak itu tiada­lah patut menjadi bentara lagi, patut menjadi menteri. Maka digelar baginda Paduka Raja, disuruh duduk di seri balai setara Seri Nara Diraja. Maka Paduka Raja pun naiklah duduk dekat Seri Nara Diraja di seri balai; maka Seri Nara Diraja berkisar ke Tengah. Hatta maka Seri Nara pun berpindah ke sebelah kanan, maka jadi Paduka Raja duduk tempat Bendahara.

Adapun akan Seri Nara Diraja pun telah tualah, tiada beranak lelaki; beranak dengan isterinya, anak Bendahara Seri Amar Diraja itu, seorang perempuan Tun Putih namanya, diperisteri, oleh Raja Abdullah. Ada beranak dengan gundik seorang lelaki Tun Nina Madi namanya, tiada diakui oleh Seri Nara Diraja, sebab takut akan isterinya. Maka Tun Nina Madi pun besarlah, beranak bercucu. Maka isteri Seri Nara Diraja pun telah hilang."
33,Satu Cara Mengelakkan Pecah-Belah,"Sekali persetua, Seri Nara Diraja duduk di balai diadap orang banyak, maka Tun Nina Madi pun lalu; maka kata Seri Nara, seraya katanya pada segala orang yang mengadap itu, ""Tahukah tuan Hamba ia ini anak Hamba?"" Maka sembah orang itu, ""Sahaya semua pun tahu juga; oleh tunku tiada mengaku, sahaya semua pun takutlah mengatakan anak tunku. ""Maka Seri Nara Diraja pun tersenyum; maka Tun Nina Madi pun digelar oleh Sultan Muzaffar Syah ""Tun Bijaya Maha Menteri"".

Setelah Paduka Raja jadi Orang Besar, maka segala anak Melayu pun berbelahlah, setengah pada Paduka Raja dan se­tengah pada Seri Nara Diraja, kerana keduanya sama Orang Besar berasal. Maka Seri Nara Diraja tiada muafakat dengan Paduka Raja, Sentiasa bersinggit juga. Berapa kali lelayan Paduka Raja kedapatan dengan Paduka Raja dalam kampung Seri Nara Diraja. Maka Sultan Muzaffar Syah pun tahu akan perihal itu, maka terlalu dukacita baginda melihat kelakuan Paduka Raja dengan Seri Nara Diraja itu.

Maka fikir baginda, “Jikalau demikian binasalah negeri ini, kerana Orang Besar tiada mua­fakat sama orang besar."" Maka baginda berbicara hendak di­muafakatkan antara kedua Orang Besar itu; maka Sultan Muzaffar Syah menyuruh memanggil Seri Nara Diraja. Maka Seri Nara Diraja pun datanglah mengadap. Maka titah Sultan Muzaffar Syah, ""Maukah Seri Nara Diraja beristeri?"" Maka sembah SeriNara Diraja, ""Jikalau dengan nugerahi duli Yang Dipertuan, baiklah tuanku."" Maka titah baginda, ""Maukah Seri Nara Diraja akan Tun Bulan, anak Orang Kaya Hitam?"" Maka sembah Seri Nara Diraja, ""Mohon tuanku."" Maka baginda bertitah pula, ""Maukah akan Tun Ratna Sandari, saudara sepupu kepada Paduka Raja?"" Maka sembah Seri Nara Diraja, ""Mohon tuanku."" Maka titah Sultan Muzaffar Syah, ""Maukah akan Tun Gemala, saudara Bendahara Seri Wak Raja?"" Maka sembah Seri Nara Diraja, ""Mohon patik tuanku."" Maka berapa orang anak Orang Besar-besar ditawarkan oleh Sultan Muzaffar Syah, tiada juga berkenan pada Seri Nara Diraja.

Maka titah baginda, ""Maukah Seri Nara Diraja akan Tun Kudu?"" Maka sembah Seri Nara Diraja, ""Daulat tuanku."" Bermula akan Tun Kudu itu anak Bendahara Seri Wak Raja, saudara Paduka Raja, diperisteri oleh Sultan Muzaffar Syah, terlalu baik rupanya; tetapi matanya juling sedikit. Setelah didengar oleh Sultan Muzaffar Syah, Seri Nara Diraja mau akan Tun Kudu .itu, sesaat itu juga ditalak oleh baginda, dihantarkan ke rumah Paduka Raja, diberi belanja, disuruh berhadir akan dikahwinkan dengan Seri Nara Diraja. Maka kata anak buah Seri Nara Diraja, ""Bagaimana maka datuk hendak beristeri, kerana datuk telah sudah tua,bulu mata dan bulu kening pun telah putih?"" Maka kata Seri Nara Diraja, ""Di mana kamu sekalian tahu, jikalau demikian sia-sialah yang dibeli oleh bapaku sekati emas di benua Keling itu.""

Setelah sudah lepas idah maka Seri Nara Diraja pun duduk­lah dengan Tun Kudu; maka menjadi fakatlah Seri NaraDiraja dengan Paduka Raja; jadi berkasih-kasihan seperti saudara sejalan jadi. Maka sembah Seri Nara Diraja pada Sultan Muzaffar Syah, ""Tuanku, baiklah Paduka Raja dijadikan Bendahara, kerana menteri sedia anak Bendahara."" Adapun Bendahara Paduka Raja itulah yang dikatakan orang bijaksana, kerana pada zaman itu tiga buah negeri yang sama besarnya, pertama-tama Majapahit; kedua Pasai; ketiga Melaka. Dalam negeri yang tiga buah itu, tiga orang yang bijaksana. Pertama di Majapahit, Patih Aria Gajah Mada; dan Pasai, Orang Kaya Raja Kenayan; dan Melaka Paduka Raja, iaitu Bendahara; maka Seri Nara Diraja menjadi penghulu Bendahari."
34,Langgaran Siam Dipatahkan,"Hatta berapa lamanya, maka datanglah pula musuh Siam menyerang Melaka dari laut. Awi Dicu nama panglimanya. Maka kedengaranlah ke Melaka khabamya, maka dipersem­bahkan orang kepada Sultan Muzaffar Syah. Maka baginda menitahkan Bendahara Paduka Raja berlengkap mengeluari musuh Siam itu, dengan Seri Nara Diraja dan Seri Bija Diraja dan hulubalang sekalian dititahkan mengiringkan Bendahara Paduka Raja. Akan Seri Bija Diraja itu sedia asal Melayu, Tun Hamzah namanya; asalnya konon daripada muntah lembu, ialah yang dipanggil orang Datuk Bongkok.

Apabila ia berjalan atau duduk bongkok, serta mendengar khabar musuh, jadi betul; daripada sangat gagah dan beraninya, Maka digelar oleh Sultan Muzaffar Syah Seri Bija Diraja hulubalang Besar, duduk di atas segala hulubalang. Maka Bendahara Paduka Raja pun pergilah mengeluari Siam, bersama-sama Seri Bija Diraja dan segala hulubalang banyak; maka Siam pun Hampirlah ke Batu Pahat. Maka ada seorang anak Seri Bija Diraja, Tun Omar nama­nya, terlalu berani; kelakuannya gila-gila bahasa.

Maka Tun Omar disuruhkan oleh Bendahara Paduka Raja Sulu. Maka Tun Omar pun pergilah dengan seorang dirinya; perahunya olang-oleng. Setelah bertemu dengan perahu Siam yang banyak itu, maka dilanggarnya sekali, dua tiga buah perahu Siam alah, lalu terus perahunya ke sebelah. Maka ia berbalik pula, dilanggamya yang lain pula, dua tiga buah alah perahu Siam itu; maka Tun Omar pun kembalilah. Maka orang Siam pun terlalu hairan melihat kelakuan Tun Omar itu.

Setelah hari malam maka Awi Dicu pun datanglah. Maka oleh Bendahara Paduka Raja, segala pohon bakau, dan nyireh, dan tumu, api-api itu sekaliannya, disuruhnya tambati putung api; gemerlapan rupanya dipandang orang. Setelah di­pandang oleh orang Siam api tiada terbilang lagi banyaknya itu, maka kata hulubalang Siam, ""Terlalu amat banyak Melayu itu tiada terbilang lagi. Jikalau ia datang apa jadinya kita? Sedang akan sebuah perahunya tadi lagi, tiada terlawan oleh kita."" Maka kata Awi Dicu, ""Benar seperti kata kamu itu, marilah kita kembali."" Maka segala perahu Siam pun kembalilah. Adapun perigi Batu Pahat itu, orang Siamlah memahat dia.

Maka diperikut oleh Bendahara Paduka Raja had Singapura. Maka banyak perahu Siam dilanggar oleh kelengkapan Bendahara Paduka Raja; maka orang Siam pun belayar larilah pulang ke benua Siam. Maka Bendahara Paduka Raja pun kembalilah ke Melaka, mengadap Sultan Muzaffar Syah. Maka segala perihal ehwal itu semuanya dipersembahkan ke bawah duli baginda. Maka baginda pun terlalu sukacita; baginda memberi anugerah persalinakan Bendahara Paduka Raja pakaian yang mulia-mulia,danakan segala hulubalang yang pergi itu semuanya dianugerahi persalin masing-masing pada kadarnya.

Adapun segala Siam yang pulang itu sampai ke benua Siam, maka Awi Dicu pun masuk mengadap Paduka Bubunnya. Maka segala perihalnya semua dipersembahkannya kepada Paduka Bubunnya. Maka Paduka Bubunnya pun terlalu marah; maka baginda Sendiri hendak berangkat menyerang Melaka. Maka ada seorang anak Bubunnya lelaki, bernama Cau Panden; maka ia bercakap ke bawah duli Paduka Bubunnya hendak menyerang Melaka, sembahnya: ""Duli Pra Cau, lengkapi patik; patiklah mengalahkan Melaka itu."" Maka Paduka Bubunnya pun terlalu sukacita mendengar sembah anaknya Cau Panden itu.

Maka baginda menyuruh berlengkap kepada Pra Kelung delapan ratus sum sahaja; lain perahu kecil-kecil, tiada terbilang lagi, menantikan musim juga. Maka kedengaranlah ke Melaka bahawa Cau Panden, anak Bubunnya, akan dititahkan baginda itu menyerang Melaka. Ada seorang Hamba Allah diam di Melaka, bangsanya Arab; namanya Saidi Arab disebut orang. Maka tuan itu Sentiasa bermain panah lasykar, seperti dewal orang berdikir itu. Barang ke mana tuan itu pergi panah itu dibawanya. Tatkala orang membawa khabar itu, maka tuan itu ada mengadap Sultan Muzaffar Syah. Setelah ia mendengar khabar Cau Panden akan datang itu, maka Tuan Saidi Arab itu berdiri di hadapan Sultan Muzaffar Syah.

Maka panahnya itu dihalakannya ke benua Siam; maka katanya serta menarik panahnya itu: ""Mati Cau Panden."" Maka Sultan Muzaffar Syah pun tersenyum; maka titah baginda, ""Jikalau sungguh mati Cau Panden,  sungguhlah tuan keramat ."" Adapun Cau Panden lagi di benua Siam, maka berasa pada dada Cau Panden seperti rasa kena panah; maka Cau Panden pun sakit muntahkan darah, lalu mati. Maka tiadalah Siam jadi menyerang Melaka, sebab Cau Panden mati. Itulah di­buatkan orang nyanyi:

Cau Panden anak Bubunnya,
Hendak menyerang ke Melaka;
Ada cincin berisi bunga,
Bunga berladung air mata.

Maka kedengaranlah ke Melaka bahawa Cau Panden telah mati, sakit muntahkan darah, dadanya bagai rasa kena panah. Setelah Sultan Muzaffar Syah mendengar khabar itu, hairan­lah baginda; maka baginda bertitah: ""Sungguhlah Tuan Saidi Arab ini Hamba Allah."" Maka beberapa puji baginda akan Tuan Saidi Arab itu, maka ia pun dianugerahi baginda dengan sepertinya,"
35,Pemerintahan Sultan Mansur Syah,"Hatta setelah empat puluh dua tahun umur Sultan Muzaffar Syah di atas kerajaan, maka baginda pun mangkatlah. Maka anakanda baginda Raja Abdullah kerajaan, menggantikan ayahanda baginda. Gelar baginda di atas kerajaan Sultan Mansur Syah, adalah umur baginda tatkala naik raja itu dua puluh tujuh tahun, sudah beristeri akan anak Seri Nara Diraja yang bernama Tun Putih; ada beranak dengan gundik seorang, bernama Puteri Bakal.

Adapun ini suatu riwayat diceriterakan oleh yang empunya ceritera: ada sebuah negeri, Indera Pura namanya; air sungai­nya tohor, lagi dengan rantau pasir sepanjangnya, dalam sungai itu terlalu banyak pulau, dalamnya aimya tawar sampai ke kuala. Musim utara gelora muaranya; kelian emas di hulu­nya, banyak padang luas-luas di sana. lsi hutannya gajah, badak, harimau, seladang dan sekalian perburuan. Adalah di­ceriterakan orang, daging seladang itu kurang sepemanggang­an daripada daging gajah. Dahulukalanya Indera Pura itu takluk ke benua Siam, nama rajanya Maharaja Dewa Sura, keluarga juga pada Paduka Bubunnya.

Setelah Sultan Mansur Syah mendengar khabar negeri itu, maka terlalu rasanya baginda ingin; maka baginda menitahkan Bendahara Paduka Raja menyerang Indera Pura, ia membawa kelengkapan dua ratus. Adalah dititahkan baginda yang pergi bersama-sama: pertama Tun Pikrama, dan Tun Wijaya Maha Menteri, dan Seri Bija Diraja, dan Seri Bija Pikrama, dan Tun Sura Diraja, dan Tun Amar Diraja, dan Tun Bija Diraja, dan Seri Bija Pikrama, dan Tun Bija Setia, dan Sang Bija Rana, dan Tun Rakna, dan Seri Setia, dan Sang Naya, dan Sang Guna, dan Sang Jaya Pikrama, dan Sang Aria, dan Sang Rakna Sura, dan Sang Sura Pahlawan, dan Tun Bija Pikrama, Sekalian hulubalang itu pergi mengiringkan Bendahara Paduka Raja; maka Bendahara dengan segala hulubalang itu menjunjung duli Sultan Mansur Syah, lalu turun pergi.

Beberapa lamanya dijalan maka sampailah ke negeri Indera Pura, maka orang Melaka pun berperanglah dengan orang Indera Pura, terlalu ramai. Maka dengan takdir Allah Taala, Tuhan yang maha kuasa melakukan kudrat-Nya atas Hamba­Nya, maka dengan mudahnya juga Indera Pura pun alahlah. Maka orang Indera Pura pun larilah, ada yang setengah ter­tawan, Maka Maharaja Dewa Sura pun berlepas lari ke hulu, dan anaknya perempuan seorang tinggal, Puteri Onang Sari namanya; baik rupanya, dapat oleh Bendahara dibawanya turun ke perahunya, dipeliharakannya dengan sepertinya.

Maka Bendahara Paduka Raja menyuruhkan Tun Pikrama dengan segala hulubalang sekalian pergi mencari Maharaja Dewa Sura ikut ke hulu. Maka sekalian hulubalang itu pun pergi berdahulu-dahuluan, hendak berolehjasa pada Bendahara Paduka Raja. Adapun akan Seri Bija Diraja pergi mengikut Maharaja Sura itu seraya berburu kerbau jalang dan menikam seladang, dan memikat berkik; dan di mana pasir yang baik di sana ia singgah bermain. Maka kata anak buahnya, ""Bagaimana tunku, ini bukan pekerjaan kita disuruh Datuk Bendahara bermain; disuruhkan mengikut Maharaja Sura. Orang lain sungguh-sungguh ia mengikut; kita raga-raga dengan bermain. Jika orang kelak bertemu dengan dia, oranglah yang beroleh jasa; kita satu pun tiada perolehan. "" Maka kata Seri Bija Diraja, ""Di mana kamu semua orang muda-muda tahu, kerana Maharaja Sura itu kukirakan nama­nya di bawah namaku, harinya di bawah hariku, ketikanya di bawah ketikaku; di mana ia akan Iepas daripada tanganku?""

Adapun Maharaja Dewa Sura Ian itu berperahu digalahkan orang-orangnya, hingga ke kaki jeram. ""Pada hatiku,"" kata­nya, ""jauhIah sudah aku; tiada akan sampai lagi orang Melaka mengikut ke mari."" Maka kata Maharaja Dewa Sura pada orang yang bergalah itu, ""Kwai! Kwai!"" Ertinya perlahan­lahan. Maka datang sekarang disebut orang jeram itu ""Jeram Kwai"".

Maka segala orang Melaka pun datang, maka Maharaja Dewa Sura pun terjun ke darat, tiada sempat berperahu lagi; berjalan mengilir, tiga hari tiga malam dalam hutan, tiada makan dan tiada minum air. Maka baginda terus pada sebuah rumah seorang perempuan tua. Maka Maharaja Dewa Sura menyuruh minta nasi pada perempuan itu; maka kata perem­puan tua itu, ""Tuanku, di manakah Hambamu beroleh nasi, kerana Hambamu orang miskin, nantilah Hambamu randaukan dahulu dengan daun-daun kayu sayur-mayur, Iagi menangkap anak-anak ikan."" Maka diambilnya periuk dijerangnya di dapur, lalu ia turun ke pantai membawa tangguk."
36,Raja Indera Pura Ditawan,"Adapun segala hulubalang yang ikut itu berdahulu-dahuluan menurut Maharaja Dewa Sura, semuanya terlalu ke hulu;akan Seri Bija Diraja mudik perlahan-Iahan, maka ia bertemu dengan perempuan tua itu, Tengah menangkap anak ikan. Maka di­suruhnya tangkap; maka dapat, dipisitnya - ""Di mana Maha­raja Dewa Sura? Jikalau tidak kamu katakan, sekarang aku suruh apit."" Maka kata si tua itu, ""Jangan Hamba diapit, akan Maharaja Dewa Sura duduk di rumah Hambamu."" Maka oleh Seri Bija Diraja disuruhnya segala orangnya naik mengepung Maharaja Dewa Sura; maka Maharaja Dewa Sura pun ditangkap oranglah.

Adapun rumah perempuan tua itu dekat sebuah anak sungai kecil, ada sepohon kayu mahang, maka dinamai anak sungai itu Pahang, sungai Batang Pahang. Maka disebut oranglah negeri Indera Pura itu negeri Pahang. Maka Maharaja Dewa Sura pun dibawa oranglah pada Seri Bija Diraja, maka lalu dibawanya hilir, dipersembahkannya kepada Bendahara Paduka Raja.

Adapun Maharaja Dewa Sura ditangkap oleh Seri Bija Diraja tiada dipasungnya, dan tiada diikatnya, ditaruhnya seperti adat raja juga. Setelah datang kepada Bendahara Paduka Raja demikian juga, ditaruhnya seperti adat raja juga. Maka gajah kenaikan Maharaja Dewa Sura yang bernama Kurancak itu disuruh bawa oleh Bendahara ke Melaka dahulu. Setelah berkampunglah segala hulubalang dan orang Melaka sekalian, maka Bendahara Paduka Raja pun kembalilah ke Melaka. Berapa lama di jalan maka sampai ke Melaka, lalu naik mengadap Sultan Mansur Syah, membawa Maharaja Dewa Sura dan Puteri Onang Sari, dipersembahkan kepada baginda; maka Sultan Mansur Syah pun terlalu sukacita. Maka Bendahara Paduka Raja pun dianugerahi baginda persalin dengan segala hulubalang yang pergi itu dengan sepertinya.

Maka Seri Bija Diraja dititahkan baginda diam di Pahang, dianugerahi gendang nobat dengan selengkapnya, melainkan nagara juga yang tiada, dan dianugerahi payung iram-iram berapit oleh jasanya menangkap Maharaja Dewa Sura itu.

Syahadan apabila Seri Bija Diraja keluar dari Melaka, lepas Pulau Melaka juga nobatlah ia. Maka Seri Bija Diraja pun duduklah di Pahang. Sementara belum diberi raja, Seri Bija Dirajalah memerintahkan Pahang; setahun sekali ia mengadap ke Melaka, persembahkan ufti Pahang. Kepada zaman itu ufti Pahang setahun tujuh kati, lain hasil bandar dan anak sungai. Adapun akan Maharaja Dewa Sura itu diserahkan oleh Sultan Mansur Syah kepada Bendahara Paduka Raja juga. Maka oleh Bendahara tiada dipasungnya, sangat dipeliharanya.

Setelah berapa lamanya, maka oleh Bendahara diserahkannya kepada Seri Nara Diraja. Maka oleh Seri Nara Diraja akan Maharaja Dewa Sura dipenjarakannya di hujung balai, tempatnya duduk diadap orang banyak; tetapi sungguhpun dipen­jarakannya, seperti adat kerajaan Maharaja Dewa Sura itu tiada diubahnya; diberinya bertilam dan bantal besar. Jikalau makan disuruhnya hadap dan disampaikan tetarupan. Ada pada suatu hari Seri Nara Diraja duduk diadap orang banyak maka kata Maharaja Dewa Sura, ""Tatkala Hamba di negeri Hamba ditangkap oleh Seri Bija Diraja, kepada perasaan Hamba seperti dalam kerajaan Hamba juga; setelah Hamba datang kepada Bendahara Paduka Raja, .itu pun demikian juga; lebih pula peliharanya daripada Seri Bija Diraja. Setelahdatang kepada Keling tua ini baharulah Hamba merasai pen­jara.""

Maka kata Seri Nara Diraja, ""Hei Maharaja Dewa Sura, bagaimana tiada demikian? Akan Seri Bija Diraja hulubalang gagah. Negeri tuan Hamba lagi dapat dialahkannya; ini pula tuan Hamba seorang, apa bahayanya kepadanya? Akan Benda­hara Paduka Raja Orang Besar, segala orang dalam negeri ini semuanya orangnya belaka. Jika tuan Hamba terjun lari, di mana akan lepas daripadanya; akan Hamba seorang fakir, jika tuan Hamba lari, siapa akan Hamba suruh menangkap tuan Hamba. Jika tuan Hamba lepas, duli Yang Dipertuan murka akan Hamba, orang sekalian pun mentaksirkan Hamba."" Maka kata Maharaja Dewa Sura, ""Benarlah kata tuan Hamba; tuan Hambalah yang sempuma Hamba ke bawah duli Yang Maha Mulia. ""

Sebermula akan Puteri Onang Sari"" pun diperisteri oleh Sultan Mansur Syah, beranak dua orang lelaki, seorang bernama Raja Muhammad dan seorang bernama Raja Ahmad. Maka Sultan Mansur Syah terlalu kasih akan anakanda baginda Raja Muhammad itu; titah baginda ialah akan kerajaan di Melaka ini."
37,Hubungan Muhibah Melaka-Sulawesi,"Sebermula adalah pada suatu hari, Sultan Mansur Syah fikir hendak mengutus ke Mengkasar, maka memanggil Bendahara Paduka Raja. Setelah Bendahara Paduka Raja datang me­ngadap, maka titah baginda, ""Hamba hendak mengutus ke Mengkasar. Bagaimana kepada Bendahara, baiknya atau jahatnya?"" Maka sembah Bendahara, ""Sebaik-baik pekerjaan tuanku, berbanyak-banyak sahabat daripada seteru."" Maka titah baginda, ""Karanglah surat Hamba kepada raja Mengkasar."" Maka Bendahara pun bermohonlah kepada baginda, lalu kembali mengarang surat Sultan Mansur Syah kepada raja Mengkasar.

Setelah sudah, lalu dipersembahkan Bendahara; maka disuruh baginda baca. Setelah didengar Sultan Mansur Syah bunyi surat itu, terlalulah baginda berkenan. Adalah yang disuruhkan pergi utusan itu, Seri Bija Pikrama dengan Tun Sura Diraja. Maka keduanya pun menjunjung duli; surat pun diarak oranglah dengan gendang serunainya, nafiri, dan payung putih satu dan payung kuning satu. Maka sampailah kejambatan, maka kedua utusan itu pun turunlah ke perahunya menyambut surat itu, dan yang menghantar surat itu pegawai empat orang. Setelah surat sudah turun maka sekalian yang menghantar itu pun kembalilah, maka Seri Bija Pikrama dan Tun Sura Diraja pun belayarlah.

Hatta berapa lamanya di jalan maka sampailah ke Mengka­sar, pelabuhannya. Maka dipersembahkan oranglah kepada raja Goa, mengatakan utusan dari Melaka datang. Maka raja Goa pun keluarlah dihadap oleh keraeng-keraeng dan hulubalang dengan segala juak-juaknya, penuh dari balai datang ke tanah, orang yang mengadap. Maka surat pun disuruhnya sambut dengan sepertinya, betapa adat menyambut surat raja-raja yang besar-besar itu, demikianlah dibuatnya dengan hormat mulianya; delapan orang hulubalangnya, diarak dengan bunyi­-bunyian, Setelah datang, disambut oleh penghulu bentaranya, dipersembahkannya kepada raja di Goa.

Maka disuruhnya baca, setelah sudah dibaca, maka raja di Goa pun terlalu sukacita mendengar bunyi surat raja Melaka mengatakan daripada jalan muafakat itu. Setelah itu Seri Bija Pikrama dan Tun Sura Diraja pun naiklah menyembah raja di Goa, lalu duduk ber­sama-sama dengan hulubalangnya. Maka segala bingkisan pun dibawa oranglah masuk. Maka titah raja di Goa, ""Hei Orang Kaya, apa khabar saudaraku di Melaka, tiada ia sakit-sakit? Dan apa kehendak­nya menyuruhkan Orang Kaya kedua ini, apa hendak dicari?"" Maka sahut Seri Bija Pikrama, ""Khabar baik keraeng. Tidak apa kehendak paduka adinda menyuruh mengadap tuanku, sekadar hendak muafakat juga, keraeng."" Maka raja di Goa pun terlalu suka, seraya katanya, ""Aku pun demikian lagi Orang Kaya, hendak muafakat dengan saudaraku raja Melaka.""

Maka sirih berkelumpang berceper pun datanglah, diberi­kan kepada Seri Pikrama dan Tun Sura Diraja. Maka kedua tempat sirih itu diberikannya kepada budak-budaknya, Se­ketika duduk, maka raja di Goa pun masuk; maka segala yang mengadap itu masing-masing kembalilah, maka Seri Bija Pikrama, dan Tun Sura Diraja pun turunlah ke perahu. Maka raja Mengkasar pun menyuruh menghantar pada ke dua utusan.

Adapun akan Seri Bija Pikrama dan Tun Sura Diraja, beberapa kali diperjamu oleh raja di Goa, Sentiasa ia mengadap dan berkata-kata dengan baginda. Hatta angin musim pun telah bertiuplah; pada suatu hari datanglah Seri Bija Pikrama dan Tun Sura Diraja mengadap raja di Goa hendak bermohon kembali. Maka sembahnya, ""Keraeng, patik hendak bermohon, kerana musim sudah ada.""

Maka titah raja di Goa, ""Baiklah Orang Kaya; apa yang kegemaran saudaraku raja Melaka, supaya aku carikan."""
38,Dari Mana Hang Tuah Berasal,"Maka sembah Seri Bija Pikrama, ""Tuanku, yang kegemaran paduka adinda itu, jikalau ada budak laki-laki yang baik rupa­nya dan sikap serta dengan beraninya, itulah yang kegemaran paduka adinda."" Maka titah raja di Goa, ""Budak-budak bagaimana itu? Anak orang baikkah? Atau sebarang orangkah?"" Maka sembah Seri Bija Pikrama, ""Jikalau boleh, anak orang baiklah, keraeng."" Setelah baginda mendengar kata Seri Bija Pikrama itu, maka titah raja di Goa kepada juak-juaknya, ""Pergi engkau semua carikan aku, anak daeng baik, anak hulubalang baik; barang yang baik rupanya dan sikapnya engkau ambil.""

Maka segala juak-juaknya pun pergilah mencari anak orang, daripada segala kampung dan dusun dicarinyatiada dapat olehnya. Maka didengamya ada anak raja Bajung yang terlalu baik rupanya dan sikapnya, bapanya sudah mati. Maka segala juak-juak itu pun pergilah ke Bajung. Setelah sampai, dilihat­nya sungguh seperti khabar orang itu, lalu diambilnya, dibawanya kembali mengadap raja di Goa dipersembahkannya.

Maka oleh raja di Goa, ditunjukkannya pada utusan itu. Maka titah baginda, ""Budak ini berkenankah saudaraku di Melaka, orang kaya?"" Maka dipandang oleh utusan kedua itu, terlalulah ia berkenan dengan gemamya. Maka sembah Seri Bija Pikrama, ""Demikianlah tuanku, yang dikehendaki paduka adinda."" Maka titah baginda, ''Jika demikian budak inilah Orang Kaya, aku kirimkan kepada saudaraku raja Melaka, ia ini anak raja Bajung, daripada tanda muafakat, serta dengan kasihku akan saudaraku raja Melaka, maka aku berikan.""

Maka sembah Seri Bija Pikrama, ""Sebenarnyalah titah tuanku itu; yang titah paduka adinda pun demikian juga, tuanku. "" Adapun anak raja Bajung itu Daeng Merupawah namanya; umumya baru dua belas tahun. Diceriterakan orang yang empunya ceritera, sudah dua ia membunuh, mengembari orang mengamuk di negeri. Setelah keesokan hari, maka utusan kedua itu pun naiklah mengadap raja Mengkasar, didapatinya raja di Goa telah pepak diadap orang. Maka Seri Bija Pikrama dan Tun Sura Diraja pun duduk menyembah. Maka oleh raja di Goa utusan kedua itu dipersalini dengan sepertinya. Maka keduanya menyembah. Maka titah raja di Goa, ""Katakan kepada saudaraku, Orang Kaya, akan Daeng Merupawah ini petaruhku Orang Kaya kedua kepada saudaraku, raja Melaka. PerHamba ia baik-baik, dan kalau ada sesuatu yang dikehendaki oleh saudaraku, raja Melaka, dalam Mengkasar ini mcnyuruh ia kepada aku."" Maka sembah utusan kedua itu, ""Baiklah tuanku.""

Setelah itu maka kedua utusan itu pun bermohonlah, lalu turun. Maka surat dan bingkisan pun diarak oranglah dengan selengkap alatnya, dengan segala bunyi-bunyian. Setelah datang ke perahu maka surat serta bingkisan itu disambut oranglah, disirupan. Maka segala yang menghantar itu pun kembalilah; maka Daeng Merupawah serta dengan Seri Bija Pikrama, maka kedua buahnya itupun belayarlah kembali.?*

Hatta berapa lamanya di jalan, maka sampailah ke Melaka. Maka dipersembahkan orang kepada Sultan Mansur Syah, mengatakan Seri Bija Pikrama telah datang. Maka baginda pun keluarlah, semayam diadap segala Orang Besar-besar dan hulubalang sida-sida, bentara, biduanda, Hamba raja sekalian. Maka surat itu disuruh baginda sambut dengan istiadatnya. Maka Seri Bija Pikrama dan Tun Sura Diraja pun bersama­-sama baginda, serta membawa Daeng Merupawah.

* Naskhah A dan Naskhah B serupa sahaja bunyi kata-kata ayatnya, Tatkala hendak menyemak ayat yang meragukan ini pada Naskhah C, terdapat beberapa helai, khususnya mengenai dari mana Hang Tuah berasal, telah hilang, mungkin telah dicabut orang - A.S.A.

Setelah sampai ke balai, maka surat disambut bentara dipersembahkan ke bawah duli baginda; maka disuruh baca kepada khatib. Setelah sudah dibaca, maka Sultan Mansur Syah pun terlalu sukacita mendengar bunyi surat raja Meng­kasar itu. Maka Seri Bija Pikrama dan Tun Sura Diraja pun naik menjunjung duli, lalu duduk mengadap kepada tempatnya sedia itu; maka Daeng Merupawah pun dipersembahkan ke bawah duli dengan segala pesan raja Mengkasar itu semuanya dipindahkannya. Maka Sultan Mansur Syah pun terlalu suka, serta berkenan baginda memandang rupa dan sikapnya Daeng Merupawah itu. Maka titah baginda, ""Bagaimana maka raja Mengkasar ber­kirimkan anak raja Bajung ini? Dilanggarkah raja Bajung maka anaknya tertawan ini?""

Maka sembah Seri Bija Pikrama, ""Tiada tuanku, raja Mengkasar bertanya kepada patik akan kegemaran duli tuanku maka patik katakan gemar akan budak yang baik rupa."" Mala semuanya perihal ehwalnya habis dipersembahkannya ke bawah duli Sultan Mansur Syah. Maka baginda pun suka, serta Seri Bija Pikrama dipuji baginda. Maka Daeng Merupawah itu dinamai baginda Hang Tuah, itulah asal Hang Tuah; maka dipeliharakan oleh baginda dengan sepertinya, terlalu kasih baginda akan Hang Tuah, maka dianugerahi akan dia sebilah keris tempa Melaka dengan selengkap perhiasannya.

Adapun Hang Tuah selama ia di Melaka, tiada lain kerja­nya, hanya berguru akan ilmu hulubalang. Barang siapa yang lebih tahunya dimasukinya; adalah kepada zaman itu tiadalah dua orang-orang muda sebagainya. Adapun ""Perhangan"" ke bawah duli Sultan Mansur Syah yang setelah sudah pilihan delapan orang, iaitu Hang Jebat, dan Hang Kasturi, dan Hang Lekir, dan Hang Lekiu, dan Hang Ali dan Hang Iskandar, dan Hang Hassan, dan Hang Hussin; dan tua-tuanya Tun Bija Sura, menjadi sembilan dengan Hang Tuah. Sekaliannya berkasih-kasihan, muafakat, sama berilmu, tetapi kepada barang main tewas semuanya oleh Hang Tuah. Demikianlah diceriterakan oleh yang empunya ceritera.

"
39,Maharaja Dewa Sura Dibebaskan,"Pada suatu hari, gajah Maharaja Dewa Sura yang bernama Kurancak itu dibawa oleh gembalanya mandi, lalu dari hadapan penjara Maharaja Dewa Sura, maka dipanggil oleh Maharaja Dewa Sura, maka gajah itu datang; ditatapnya, di­ lihatnya kukunya kurang satu. Maka kata Maharaja Dewa Sura, ""Selamanya tiada aku periksai akan gajahku ini haruslah maka negeri aku alah, inilah sebabnya.""

Bermula maka gajah kenaikan Sultan Mansur Syah yang bernama Kemanci itu pun lepas ke hutan, maka beberapa di­suruh cari oleh Seri Rama, kerana ia panglima gajah, tiada bertemu; dan jika orang yang bertemu dengan gajah itu pun, jika dalam paya yang dalam, atau duri yang semak, tiadalah dapat terambil oleh orang. Maka kata Seri Rama, ""Ada juga orang yang tahu dalam negeri ini maka demikian halnya."" Maka segala hal itu dipersembahkannya kepada Sultan Mansur Syah, bahawa Maharaja Dewa Sura terlalu tahu kepada gajah; maka baginda menyuruh kepada Maharaja Dewa Sura, baginda minta ambilkan gajah kenaikan itu. Maka kata Maha­raja Dewa Sura kepada orang yang membawa titah, ""Persem­bahkan ke bawah duli Yang Dipertuan jikalau patik itu di­lepaskan, dapat patik itu mengembalikan gajah itu.""

Maka orang yang dititahkan itu pun datanglah mengadap baginda, persembahkan segala kata Maharaja Dewa Sura itu ke bawah duli; maka oleh Sultan Mansur Syah akan Maharaja Dewa Sura disuruh baginda lepaskan. Maka gajah itu pun dapatlah diambil oleh orang. Maka oleh Sultan Mansur Syah akan Maharaja Dewa Sura dianugerahi baginda persalin dengan sepertinya, serta dititahkan baginda segala Anak Tuan-tuan berguru kepada Maharaja Dewa Sura itu akan ilmu gajah, kerana adat Sultan Mansur Syah apabila orang tahu pada ilmu gajah atau kuda, atau tahu bermain pelbagai Senjata, istimewa tahu akan ilmu huiubalang, maka segala Anak Tuan-tuan sekalian disuruh baginda belajar atau mencari, akan belanjanya baginda menganugerahi mereka itu.

Sebermula akan Seri Rama itu panglima segala gajah, ialah asal cateria, duduknya dikelek-kelekan kanan, sirihnya ber­tetampan. Apabila Seri Rama datang mengadap Sultan Mansur Syah, maka titah baginda, ""Bawa persantapan Orang Kaya Seri Rama."" Maka dibawa orang arak pada batil tembaga suasa, disampaikan tetampan, diberikan kepada Seri Rama, kerana ia peminum, maka diminumnyalah, demikianlah adatnya.

Bermula akan Seri Nara Diraja pun beranak dengan Tun Kudu tiga orang, yang tua lelaki bernama Tun Tahir, yang tengah perempuan bernama Tun sengaja, yang bongsu lelaki bernama Tun Mutahir, terlalu baik rupanya. Hatta maka Tun Kudu pun kembali ke rahmat Allah, tinggal anaknya ketika itu lagi keciI. Maka Seri Nara Diraja beristeri pula, beranak dua orang, lelaki seorang, perempuan seorang; lelaki ini bernama Tun Bongsu, dan yang perempuan bernama Tun Sadah ..

Adapun selama Sultan Mansur Syah di atas kerajaan itu, tiada Siam datang ke Melaka, dan orang Melaka tiada ke Siam. Maka fikir Sultan Mansur Syah, ""Apa sudahnya kita beralang­an dengan Siam ini?"" Setelah demikian fikir baginda, maka Sultan Mansur Syah pun menyuruh memanggil Bendahara Paduka Raja dan Seri Nara Diraja dan segala menteri dan Orang Kaya-kaya cateria, sida-sida, bentara, hulubalang sekalian; maka semuanya masuk duduk di balai. Maka Sultan Mansur Syah pun keluarlah, maka segala yang duduk di balai itu semuanya turun, berdiri di tanah, rata menyembah baginda; maka baginda pun semayamlah di atas singgahsana kerajaan peterana emas bepermata.

Maka bentara menyuruhkan segala Orang Besar-besar dan hulubalang sekali­an naik mengadap, Maka Bendahara Paduka Raja dengan sekalian menteri, hulubalang cateria, sida-sida, bentara semua­nya naik, duduk masing-masing pada tempat tarafnya menyem­bah baginda, dan segala bentara berdiri di ketapakan memikul pedang berikat ghuri. Maka segala nakhoda yang mulia-mulia dan segala Hamba raja yang tua-tua, duduk di balai kecil; maka tombak kerajaan dua batang berdiri di selasar balai, disampai­kan tetampan; maka Sultan Mansur Syah memandang ke kanan, bertarap sujud yang di kanan; baginda memandang pula ke kiri, berderam khidmat yang di kiri; maka baginda memandang ke hadapan, bersaf-saf menyembah dari hadapan."
40,Hubungan Berbaik-baik Melaka-Siam,"Setelah itu maka titah Sultan Mansur Syah kepada Bendahara Paduka Raja dan segala menteri hulubalang, ""Apa bicara tuan Hamba sekalian, baiklah kita menyuruh ke benua Siam; apa sudahnya kita beralangan selama ini, kita berkelahi dengan dia pun tiada, dan berdamai pun tiada; orang Siam tiada datang ke Melaka, dan orang Melaka pun tiada pergi ke Siam.""

Maka sembah segala menteri dan Orang Besar-besar, ""Benar titah duli Yang Maha Mulia itu, kerana daripada banyak seteru sebaik-baiknya berbanyak sahabat."" Maka titah Sultan Mansur Syah, ""Jika demikian Benda­hara, siapa baik kita suruh utusan ke benua Siam?"" Maka sembah Bendahara Paduka Raja, ""Tun Telanailah baik dititahkan, dan Menteri Jana Putera akan pengapitnya."" Maka titah baginda kepada Tun Telanai, ""Berlengkaplah Tun Telanai segera."" Maka sembah Tun Telanai, ""Baiklah tuanku.""

Adapun akan Tun Telanai itu anak Bendahara Paduka Raja, pegangannya Rupat dengan Suir. Maka Tun Telanai pun bermohonlah ke bawah duli Sultan Mansur Syah pergi ber­lengkap; pada ketika itu kelengkapan Suir dua puluh lancaran bertiang tiga. Setelah sudah lengkap, pungutan Rupat tinggal lagi di Tanjung Jati. Maka Tun Telanai pun datanglah ke Melaka; masa itulah Tun Telanai dibuatkan orang nyanyi:

Lalai-Ialai mana bubutan?
Bubutan lagi di kelati;
Kakak Tun Telanai, di mana pungutan? Pungutan lagi di Tanjung jati,

Maka titah Sultan Mansur Syah kepada Bendahara Paduka Raja, ""Hendaklah tuan Hamba karang surat kita ke benua Siam. Kehendak kita, surat itu sembah jangan, salam pun jangan, kasih sayang pun jangan.""

Setelah Bendahara Paduka Raja mendengar titah baginda itu, maka kata Bendahara pada segala pegawai, ""Hendaklah tuan-tuan sekalian karang surat yang seperti titah itu. Maka seorang pun tiada bercakap; maka ratalah orang ditanya oleh Bendahara Paduka Raja, datang kepada orang pembawa tepak dan pembawa kendi, habis ditanya Bendahara Paduka Raja, seorang pun tiada tahu; maka Bendaharalah mengarang dia, demikian bunyinya:

""Hendak tidak dilawani, takut mudarat ke atas nyawa; sungguhpun dilawani, terlalu takut akan Paduka Bubunnya. Daripada sangat harap akan ampun dan kurnia, maka menyu­ruhkan Tun Telanai dan Menteri Jana Putera."" Kemudian maka kata-kata yang lain pula. Maka Sultan Mansur Syah pun berkenanlah mendengar bunyi surat itu. 

Setelah sudah surat itu, maka diaraklah di atas gajah di­kepilkan di balairung; yang membawa surat itu, anak cateria; yang mengepalakan gajah, bentara; yang menghantar surat itu, menteri. Maka diarak oranglah berpayung putih, dengan gendang serunai, nafiri, nagara; medeli juga tiada. Maka Tun Telanai dan Menteri Jana Putera pun menjunjung duli; keduanya dipersalini baginda. Setelah itu maka Tun Telanai dan Menteri Jana Putera pun belayarlah.

Hatta berapa lamanya di jalan, maka sampailah ke benua Siam. Maka diwartakan oranglah kepada Paduka Bubunnya, ""Ada utusan dari Melaka datang,"" Maka oleh Paduka Bubun­nya disuruhnya jemput surat itu pada Pra Kelung. Disuruhnya arak dengan sepertinya. Setelah datang ke balairung maka surat itu dibaca oleh jurubahasa. Setelah diketahui ertinya, maka terlalu sukanya mendengar bunyi .surat itu. Maka titah baginda Paduka Bubunnya kepada Tun Telanai, ""Siapa me­ngarang surat ini?"" Maka sembah Tun Telanai, ""Mangkubumi raja Melaka, tuanku."" Maka titah Paduka Bubunnya, ""Bukan layak Mangkubumi Melaka, layaknya Mangkubumi aku; dan siapa nama raja Melaka?"" Maka sembah Tun Telanai, ""Sultan Mansur Syah."" Maka titah Paduka Bubunnya, ""Apa erti Mansur Syah?"" Tun Telanai diam. Maka sembah Menteri Jana Putera, ""Erti Mansur Syah, raja yang dimenang akan Allah Taala daripada segala seterunya.""

Maka titah raja Siam, ""Apa sebab Melaka diserang Siam, tiada alah?"" Maka Tun Telanai pun menyuruh memanggil orang Suir, seorang tua, lagi untut kedua kakinya. Maka di suruh oleh Tun Telanai bermain lembing di hadapan Paduka Bubunnya. Maka orang tua itu dilambung-lambungrnya lembing itu, maka ditahankannya belakangnya; maka lembing itu jatuh ke atas belakangnya, mengantul jatuh ke tanah, sedikit pun tiada garis belakangnya.

Maka sembah Tun Telanai, ""Inilah sebabnya maka Melaka diserang tiada alah, kerana semuanya orang Melaka demikian belaka."" Maka pada hati Paduka Bubunnya, ""Sungguh juga; sedang orang tua untut amat jahat lagi demikian."" Setelah itu maka Tun Telanai dan Menteri Jana Putera pun turunlah ke perahu. Selang berapa hari, maka Paduka Bubunnya pun pergi menyerang sebuah negeri, Hampir negeri Siam juga. Maka Tun Telanai dan Tun Jana Putera pun pergi dengan segala orangnya, maka oleh raja Siam segala orang Melaka diberinya ketumbuk­an pada tempat yang keras, kotanya teguh, dan Senjatanya pun banyak; tetapi tempat itu mengadap ke matahari mati.

Maka Tun Telanai pun mesyuarat dengan Menteri Jana Putera; maka kata Tun Telanai, ""Apa bicara kita disuruhnya melanggar pada tempat yang keras, orang kita hanya sedikit. "" Maka sahut Menteri Jana Putera, ""Marilah kita mengadap Paduka Bubunnya, bicara itu betalah berdatang sembah pada Paduka Bubunnya."" Maka Tun Telanai dan Menteri Jana Putera pun pergilah mengadap Paduka Bubunnya. Maka sem­bah Menteri Jana Putera, ""Tuanku, akan adat kami, segala Islam, apabila sembahyang, mengadap ke matahari mati; jikalau ada kurnia duli Pra Cau, biarlah patik-patik kepada ketumbukan yang lain. Perang mengadap ke matahari mati pemali. "" Maka titah Paduka Bubunnya, ""Jika kamu tidak boleh perang mengadap matahari mati, ke matahari hiduplah pin­dah.""

Adapun tempat itu adalah nipis sedikit, lagi kurang alat­nya; maka dilanggarlah oleh orang Melaka. Dengan takdir Allah Taala, negeri itupun alahlah; orang Melakalah yang pertama menempuh dahulu. Setelah negeri itu sudah alah, maka Paduka Bubunnya pun memberi anugerah akan Tun Telanai dan Menteri Jana Putera dengan segala orang Melaka. Maka Tun Telanai dianugerahi oleh Paduka Bubunnya seorang puteri, Onang Minaling Lang namanya; maka diperisteri oleh Tun Telanai, itulah beranakkan Tun Ali Haru; maka Tun Ali Haru beranakkan Laksamana Datuk Panjang; akan Laksamana beranakkan Tun .Cendera Panjang, dan Tun Cendera Panjang berlakikan Tun Perak, beranakkan Tun Kiayi, yang Bergelar Seri Akar Raja, yang mati di Aceh.

Bermula maka Tun Telanai pun bermohonlah kepada Paduka Bubunnya. Maka Paduka Bubunnya pun membalas surat dan memberi kiriman diarak ke perahu, maka utusan kedua pun belayarlah kembali. Berapa lama di jalan, maka sampailah ke Melaka. Maka oleh Sultan Mansur Syah, surat itu diarak bergajah seperti adat pergi itu juga. Setelah datang ke dalam maka gajah ditolakkan di balairung; maka disambut oleh Bentara diberikan pada khatib, disuruh baca serta bertetampan, demikian bunyinya: ""Surat daripada Pra.Cau Wadi datang kepada Awi Melaka;"" sudah itu maka kata-kata lain.

Setelah Sultan Mansur Syah mendengar bunyi surat itu terlalulah sukacita baginda, maka baginda pun memberi anugerahi persalin kepada Tun Telanai dan akan Menteri Jana Putera dan segala utusan Siam. Setelah datang musim yang baik, maka utusan yang menghantar itu pun bermohonlah. Maka Sultan Mansur Syah memberi persalin serta membalas surat kiriman akan raja Siam; maka utusan Siam pun kembalilah mengadap Pra Cau, wallahu a'lamu bis-sawab wa ilaihil-marji'u uial-ma'ab."
41,Malang Membawa Tuah,"ALKISAH maka tersebutlah perkataan ratu Majapahit sudah hilang; baginda tiada meninggalkan anak Ielaki, hanya ada anak perempuan seorang, bernama Raden Galoh Awi Kesuma; ialah dirajakan oleh Patih Aria Gajah Mada. Hatta berapa lamanya, ada seorang penyadap pergi bermain ke laut dengan perem­puannya. Setelah ia datang ke Pantai Bengawan, maka di­lihatnya ada seorang budak hanyut berpegang kepada sekeping papan perahu, terlalu baik rupanya.

Maka budak itu diambil­nya, lain dinaikkan ke perahunya. Dilihatnya budak itu tiada khabarkan dirinya, daripada lama di dalam laut, tiada makan dan tiada minum air, kerana ""Sebelum ajal belum mati""; se­perti kata Ali Karrama 'llahu uiajhahu, ""La mauta ilia bi'l­ajali""; yakni tiada mati melainkan dengan ketikanya. Maka oleh si penyadap dititikkan air kanji ke mulut budak itu; budak itu pun membuka matanya, dilihatnya dirinya di atas perahu. Maka oleh si penyadap budak itu dibawanya kembali ke rumahnya dipelihara dengan sepertinya.

Ada berapa hari lamanya budak itu pun baiklah, maka si penyadap bertanya kepada budak itu, katanya, ""Anak siapa engkau ini, siapa namamu, dan apa sebabnya maka engkau hanyut dengan sekeping papan perahu ini?"" Maka sahut budak itu, ""Hamba ini anak raja Tanjung Pura, anak cucu raja yang turun dari Bukit Si Guntang. Adalah nama Hamba Raden Per­lan Langu. Hamba ini tiga bersaudara, dua lelaki dan seorang perempuan; sebab Hamba demikian ini, ayah Hamba pergi bermain-main ke Pulau Permainan, setelah datang ke tengah laut, ribut pun turun dan ombak pun besar. Perahu ayah hamba, raja Tanjung Pura, tiadalah terbela lagi, lalulah rosak; ayah bonda Hamba tiada sempat naik ke sampan, sekaliannya habislah berenang mengusir perahu yang lain, entah betapa gerangan halnya Hamba tiada tahu.

Hamba dapat berpegang kepada sekeping papan, lalulah rupanya hamba dibawa ombak dengan arus ke mari; tujuh hari tujuh malam tiada makan dan tiada minum air, senyampang bertemu dengan bapa hamba ini berbuat kasih akan hamba. Tersangatlah kasih bapaku akan hamba, kiranya bapa hantarkan hamba ke Tanjung Pura, kepada ayah bonda hamba, kalau-kalau ada lagi hayatnya; supaya bapa Hamba diberinya harta, akan pembalas kasih bapa Hamba. ""

Setelah didengar oleh si penyadap, maka ia pun hairanlah, seraya katanya, ""Benarlah kata tuan hamba itu, tetapi di mana kuasa hamba akan menghantarkan tuan hamba ke Tanjung Pura? Diamlah tuan hamba di sini serta hamba dahulu, barang bila di jemput oleh paduka ayahanda kelak, hamba kembalikan tuan hamba; lagi pula rasa hamba telah kasih dan sayang me­lihat rupa tuan hamba terlalu elok ini. Biarlah hamba angkat anak, dan hamba pun tidak beranak."" Maka kata Raden Perlan Langu, ""Baik paman, mana kata paman hamba turut.""

Maka oleh si penyadap Raden Perlan Langu itu dinamainya Ki Mas Jaya. Terlalulah kasih si penyadap laki bini akan Ki Mas Jaya, Sentiasa ditimangnya; katanya ""Tuanlah kelak menjadi betara Majapahit, duduk dengan Raden Galoh Kesuma."" Demikianlah katanya pada tiap-tiap kali ia menimang Ki Mas Jaya itu. Pada suatu hari ia menimang katanya, ""Tuanlah kelak menjadi betara Majapahit, duduk dengan Raden Galoh Awi Kesuma; jika tuan sudah menjadi betara Majapahit, paman tuan jadikan Patih Aria Gajah Mada."" Maka sahut Ki Mas Jaya, ""Baiklah paman, jika manira menjadi betara Majapahit, paman manira jadikan Patih Gajah Mada.""

Hatta berapa lamanya, Puteri Awi Kesuma pun besarlah, selama di atas kerajaan di pangku oleh Patih Aria Gajah Mada. Maka terlalulah elok parasnya. Maka banyaklah sangka orang akan Patih Aria Gajah Mada; dikatakan hendak duduk dengan Puteri Awi Kesuma itu, kerana baginda sudah besar, tiada dicarikannya laki. Maka pada suatu hari Patih Aria Gajah Mada fikir akan dirinya memangku kerajaan puteri Majapahit, ""Tak dapat tiada dikata orang akan aku dengan anak tuan aku ini, daripada salah tempanya.""

Setelah demikian fikirannya, maka pada ketika awal-awal orang akan pergi memayang, Patih Aria Gajah Mada pun me­makai cara si pemayang berbaju buruk, membawa rajut bekas ikan berisi nasi, memikul pengayuh turun berjalan. Maka di­lihatnya ramai orang di pengkalan menantikan pawang turun hendak menumpang. Maka Patih Aria Gajah Mada pun datang duduk, turut berdayung, tiada seorang pun mengenal dia. Dalam antara yang banyak itu berkatalah seorang, ""Manira dengar Raden Galoh Awi Kesuma selama baginda kerajaan ini telah besarlah, terlalu baik parasnya. Siapa gerangan akan suaminya?"" Maka sahut temannya, ""Pada pendapat manira, siapa lain daripada Patih Aria Gajah Mada? Kerana ia empunya perintah dalam negeri ini, ia umpama raja dalam Majapahit ini. ""Maka kata seorang lagi, ""Sungguh kata pakanira itu, siapa dapat melarang dia?""

Setelah Patih Gajah Mada mendengar kata-kata orang itu, lalu ia kembali ke rumahnya dengan masyghul. Telah hari siang maka fikir ia, ""Baiklah Raden aku tanya, kalau-kalau mudah-mudahan mahu ia berlaki, barang siapa yang dikehen­dakinya dengan kesukaannya, supaya jangan sia-sia kebaktian­ku kepada ayahanda baginda."" Dengan demikian fikirnya, lalu ia pun masuk mengadap Puteri Galoh Awi Kesuma; maka sembah Patih Aria Gajah Mada, ""Tuanku, patik memohon ampun, pada pemandangan patik tuanku telah besarlah; patutlah tuanku bersuami, kerana tiada baik anak raja-raja yang besar tiada bersuami."" Maka titah Puteri Awi Kesuma, ""Jikalau paman hendak memberi beta bersuami, kampung­kanlah sekalian orang dalam negeri ini, biar beta pilih; barang siapa berkenan pada hati beta, orang itulah beta ambil akan suami beta.""

Maka sembah Patih Aria Gajah Mada dengan sukacitanya, ""Baiklah tuanku,

*akan patik hlmpunkan orang;
jikalau manusia sekerat,
anjing sekerat sekalipun,
jikalau sudah berkenan ke bawah duli tuanku, itulah patik pertuan.""
Se­telah itu ia pun bermohon, lalu mengerahkan orang membuat *

Mulai dari sini Naskhah A dan Naskhah B tertinggal. Bahagian yang tertinggal itu dilengkapkan dengan salinan diturunkan dari Naskhah C.

panggungan akan tempat Puteri Awi Kesuma duduk. Maka dengan segeranya diperbuat orang, digantungi tabir dan langit­-langit.

Syahadan maka Patih Aria Gajah Mada pun keluarlah, lalu ia menyuruh orang memukul canang berkeliling negeri dan pinggiran Majapahit itu, menyuruh berkampung ke Maja­pahit kerana tuan puteri hendak memilih suami. Setelah se­kalian mendengar demikian itu, maka segala raja-raja dan menteri, hulubalang, sida-sida, bentara dengan segala rakyat besar kecil, tua muda, tinggi, rendah, tempang, herot, petot, kiat, capik riuk, buta-tuli, Sengau, bisu sekaliannya pun ber­himpunlah ke Majapahit. Kurang-kurang dikerah orang, lebih­-lebih ia hendak datang kerana mendengar Tuan Puteri Awi Kesuma hendak memilih suaminya itu. Pada bicaranya, mudah-mudahan kalau dia dipilih oleh tuan puteri itu.

Setelah habis semuanya orang itu berkampung, maka Tuan Puteri Awi Kesuma pun naiklah ke at as peranginan memandang ke jalan. Maka segala orang itu pun disuruh oleh Patih Aria Gajah Mada lalu seorang-seorang. Hatta segala raja-raja dan menteri, sida-sida, bentara, hulubalang sekaliannya lalulah berjalan, seorang-seorang di hadapan peranginan itu, semuanya dengan perhiasan, masing-­masing dengan kenaikannya dengan pelbagai kelakuan. Telah habislah segala Orang Besar-besar, maka segala rakyat kecil besar semuanya lalu, seorang pun tiada perkenan Puteri Awi Kesuma.

Setelah habis orang banyak itu, kemudian lalulah Ki Mas Jaya, anak angkat si penyadap itu, berkain segara kuning bertulis madu memancar, bersabuk biaban hijau, berkeris berhulu cula, tiada memakai pontoh, bergelang kemit tubuh, bersunting bunga semadarasah wilis eerupaka, berurap-urapan hingga leher; giginya seperti bunga seri gading, bibimya seperti daun ketirah, terlalu baik parasnya, manis, pantas, pangus, tiada siapa taranya pada zaman itu."
42,Bakal Ratu Majapahit,"Setelah dilihat oleh Puteri Awi Kesuma, maka berkenan pada hati baginda; maka titah baginda kepada Patih, ""Anak siapa ia itu? Berkenan pada hati beta."" Maka sembah Patih Aria Gajah Mada, ""Baiklah tuanku, anak barang siapa pun baik, lamun tuanku berkenan akan suami juga."" Maka oleh Patih Aria Gajah Mada, disuruhnya panggil anak si penyadap itu, dibawanya pulang ke rumahnya, lalu dimandikannya, dibedaki dan dipeliharakan dengan sepertinya.

Maka Patih pun memulai pekerjaan berjaga-jaga, hendak mengahwinkan Tuan Puteri Awi Kesuma dengan anak si penyadap itu;
berjaga-jaga tujuh hari tujuh malam. Telah datang pada ketika yang baik, maka anak si penyadap itu pun diarak berkeliling negeri, lalu dikahwinkan dengan Puteri Awi Kesuma. Telah sudah kahwin maka keduanya pun amat berkasih-kasihan; maka anak si penyadap itulah menjadi betara Majapahit, bergelar Sang Aji Jaya Ningrat.

Setelah Sang Aji Jaya Ningrat menjadi betara Majapahit itu, maka si penya­dap itu pun masuk mengadap; maka sembahnya, ""Mana janji paduka betara dengan kula? Apabila tuanku menjadi betara Majapahit, kula hendak dijadikan Patih Aria Gajah Mada."" Maka titah betara, ""Sabarlah paman dahulu, lagi Hamba bicara­kan."" Maka si penyadap pun kembalilah ke rumahnya. Maka Sang Aji Jaya Ningrat fikir dalam hatinya, ""Betapa peri aku memecat Patih Aria Gajah Mada ini? Suatu pun tiada apa salahnya kepada aku; lagi ia penaka turus negeri Majapahit; tetapi janjiku dengan bapa angkatku itu, apa aku balaskan kepadanya?"" Dengan demikian fikir baginda, maka baginda pun terlalulah masyghul, dua tiga hari tiada keluar diadap orang.

Syahadan maka setelah dilihat oleh Patih Aria Gajah Mada kelakuan betara Majapahit itu, maka Patih Aria Gajah Mada pun masuklah mengadap ke dalam. Maka sembahnya, ""Apa­kah mulanya maka tuanku tiada keluar tiga hari ini?"" Maka titah betara, ""Tubuh beta tiada sedap rasanya."" Maka sembah Patih Aria Gajah Mada, ""Pada pemandangan patik ada juga sesuatu kedukaan tuanku, hendaklah tuanku katakan pada patik; mudah-mudahan dapat patik membicara akan dia.""

Maka kata betara Majapahit, ""Adapun paman, beta berbicara benarlah kepada paman, bahawa beta ini bukannya anak si penyadap; beta anak raja Tanjung Pura, anak cucu raja yang turun dari Bukit Si Guntang itu; nama beta Raden Perlan Langu."" Maka segala perihal ayahanda baginda bermain ke laut itu semuanya baginda katakan; dan perihal rosak, lalu baginda hanyut didapati oleh si penyadap, dan peri baginda berjanji sedang ditimangnya itu, semuanya dikhabarkan ba­ginda kepada Patih Aria Gajah Mada. ""Maka sekarang bapa  angkat Hamba itu menuntut janjinya pada Hamba, ia hendak Hamba menjadikan dia patih ganti paman, be- tapa perinya! Itulah yang Hamba masyghulkan. ""

Maka Patih Aria Gajah Mada pun terlalulah sukacita men­dengar betara itu anak raja besar; kerana raja Tanjung Pura kehilangan anak itu masyhurlah khabamya dalam tanah Jawa. Sembah Patih Aria Gajah Mada, ""Tuanku, baiklah rama an­deka dijadikan akan ganti patik, biarlah patik turun, patik pun sudah tua."" Maka titah betara Majapahit, *

""Tiada beta mahu memecat paman; jikalau bukan paman, tiada akan jadi pekerjaan olehnya."" Maka sembah Patih Aria Gajah Mada, ""Jika demikian, apabila ia datang menuntut janjinya itu, demikian titah paduka betara,

""Sungguhpun kebesaran Patih Aria Gajah Mada itu terlalu sangat, tetapi susahnya pun terlalu besar; tiada akan terkerjakan oleh paman. Ada lagi kebesaran yang lebih daripada itu dengan tiada bersusah-susah. Adapun sekalian penyadap dalam negeri ini semuanya kuserahkan pada paman, dan paman pun kududukkan sama setara dengan Patih Aria Gajah Mada; tak dapat tiada suka ia tuanku, kerana ia telah tahu akan hasilnya sadapan itu.""

Maka titah Betara Majapahit, ""Benarlah bicara paman itu."" Maka Patih Aria Gajah Mada pun bermohonlah lalu keluar pulang ke rumahny'a. Pada hari esoknya maka si penyadap pun masuklah mengadap. Ia berdatang sembah menuntut janji betara. Maka oleh betara Majapahit seperti kata Patih Aria Gajah Mada itu dikatakannya. Maka si penyadap itu pun terlalu sukacita; segala penyadap dalam negeri Majapahit itu semuanya diserahkan pada si penyadap itu, dan ia digelar Patih Adi Kara, didudukkan setara Patih Aria Gajah Mada.

Hatta maka raja Tanjung Pura pun beroleh khabar me­ngatakan Betara Majapahit itu anakanda baginda, Raden Perlan Langu. Maka raja Tanjung Pura pun menyuruhkan orang pergi ke Majapahit memeriksai Betara Majapahit itu. Maka orang itu pun pergilah ke Majapahit. Maka dilihatnya ialah betara itu anak raja Tanjung Pura; maka mereka itu pun kembalilah ke Tanjung Pura persembahkan kepada raja Tanjung Pura, mengatakan nyatalah Betara Majapahit itu paduka anakanda baginda. Terlalulah sukacita hati raja Tanjung Pura, lalu baginda mengutus ke Majapahit.

Maka masyhurlah pada segala negeri bawah angin, Betara Majapahit itu anak raja Tanjung Pura; segala raja-raja di seluruh tanah Jawa pun datang mengadap Betara Majapahit dengan persembahannya. Berapa lamanya maka Betara Majapahit pun beranak dengan puteri Awi Kesuma seorang perempuan, terlalu baik parasnya bernama Radin Galuh Cendera Kirana. Termasyhurlah pada segala negeri peri baik paras puteri ratu Majapahit itu, maka beberapa raja-raja hendak datang meminang, tetapi tiada di­terima oleh Betara Majapahit."
43,Menjalin Muhibah Melaka-Majapahit,"Sebermula, ke Melaka pun kedengaranlah pula peri baik paras­nya tuan puteri itu. Maka Sultan Mansur Syah pun berkira-­kira akan pergi ke Majapahit, berani rasanya baginda akan galuh Majapahit itu. Baginda memberi titah kepada Bendahara Paduka Raja menyuruh berlengkap; maka baginda pun me­ngerah segala orang supaya berlengkap perahu, masing-masing dengan kuasanya. Ada lima ratus banyaknya perahu yang besar-besar, lain pula perahu yang kecil-kecil tiada terbilang; kerana pada masa itu kelengkapan Singapura sahaja seratus buah lancaran bertiang tiga. Sungai Raya pun demikian juga. Maka Bendahara Paduka Raja, dan Seri Nara Diraja dan Seri Bija Diraja dan segala hulubalang yang besar-besar, ditinggal­kan baginda menunggui negeri.

Maka Sultan Mansur Syah pun memilih Anak Tuan-tuan yang baik-baik empat puluh orang, dan ""Perawangan"" yang asal empat puluh orang. Tun Bijaya Sura akan penghulunya. Adapun Tun Bijaya Sura itu moyang Seri Bija Diraja, Tun Sabtu namanya; beranakkan Tun Sirupan yang ada di Aceh. Adapun segala ""Hang hang"" yang bernama sembilan orang, iaitu Hang Jebat, dan Hang Kasturi dan Hang Lekir, dan Hang Lekiu dan Hang Ali dan Hang Sekandar dan Hang Hassan dan Hang Hussin dan Hang Tuah anak raja Bajung, orang sembilan itulah yang tiada bertara barang kelakuannya; barang yang tiada terbuat oleh orang lain, dialah membuatnya.

Syahadan akan Hang Tuah janganlah dikatakan lagi, per­tama rupa dengan sikapnya, cerdik lagi perkasa dengan hikmatnya, lagi berani, tiada dapat seorang pun menyamainya; dialah sahaja yang lebih daripada yang lain. Apakala ada orang me­ngamuk dalam Melaka itu, apabila tiada terkembari oleh orang yang lain, maka Hang Tuahlah dititahkan Sultan mengembari dia.

Diceriterakan orang yang empunya ceritera selama Hang Tuah dalam Melaka itu, ia membunuh orang yang mengamuk tujuh puluh empat orang, barang yang tiada dapat siapa-siapa mengembari dia, maka ialah yang mengembari; demikianlah peri Hang Tuah dalam Melaka. Jikalau ia bergurau sama muda­ muda maka disingsingnya tangan bajunya, maka ia memengkis katanya, ""Laksamana akan lawanku,"" maka jadi disebut­-sebutlah namanya oleh samanya muda-muda ""Laksamana"". Maka Sultan Mansur Syah pun turut menyebut nama Hang Tuah itu Laksamana.

Sekali persetua, pada suatu hari ada seorang Jawa demam terkokol-kokol, maka oleh segala orang muda-muda ditertawakan. Maka orang Jawa itu pun kemalu-maluan, lalu ia mengamuk dengan golok Sunda. Maka orang pun banyaklah mati ditikamnya, seorang pun tiada dapat mengembari dia. Maka orang pun gemparlah berlarian ke sana ke mari. Maka Hang Tuah pun dititahkan Sultan Mansur Syah mengembari Jawa mengamuk itu; maka Hang Tuah pun menyembah, lalu ia segera mendapatkan Jawa mengamuk itu, dan Hang Jebat dan Hang Kasturi mengikut dia dari belakang, hendak melihat Hang Tuah mengembari Jawa mengamuk itu.

Setelah Jawa itu melihat Hang Tuah, lalu diusimya; maka Hang Tuah pura-pura lari dan kerisnya dijatuhkannya. Setelah dilihat oleh Jawa itu keris Hang Tuah, maka dibuangkannya pula goloknya, lalu diambilnya keris Hang Tuah. Adapun akan Hang Tuah terlalu tahu pada melihat keris; maka oleh Hang Tuah diambilnya golok Jawa itu, lalu segera Jawa itu diusirnya. Maka oleh Jawa itu ditikamnya Hang Tuah, maka Hang Tuah melompat, tiada kena, serta ditikamnya Jawa itu dengan golok itu kena dapur-dapur susunya terus, maka Jawa itu pun mati.

Dipersembahkan oranglah kepada Sultan Mansur Syah, Jawa itu sudah mati dibunuh oleh Hang Tuah, Maka baginda menyuruh memanggil Hang Tuah. Setelah ia me­ngadap maka dianugerahi persalinan, dilekatkan bagindalah gelar Hang Tuah itu ""Laksamana"". Maka masyhurlah gelar Hang Tuah ""Laksamana"" disebut orang.

Setelah itu maka Sultan Mansur Syah pun bersiaplah akan berangkat pergi ke Majapahit serta menyuruh memberitahu ke Inderagiri pada Sultan Nara Singa, dan ke Tungkal pada Raja Merlang, dan ke Jambi pada Adipati Sira Sela Sida Raja, dan ke Palembang pada Demang Mangku Raja, di Lingga pada Maharaja Isak, diajak mengiring ke Majapahit. Maka segala raja-raja itu pun datanglah, masing-masing dengan kelengkap­annya. Telah sudah berhadir sekaliannya maka Sultan Mansur Syah pun berangkat ke Majapahit,

Hatta berapa lamanya di jalan, maka sampailah ke Jawa. Maka kedengaranlah kepada Betara Majapahit bahawa raja Melaka datang, telah ada di laut Bengawan. Maka disuruh baginda alu-alukan pada segala menteri dan penggawa yang besar-besar semuanya pergi. Adapun pada ketika itu Raja Daha dan raja Tanjung Pura, adik Betara Majapahit, kedua­nya ada mengadap Betara Majapahit. Maka raja Melaka pun datanglah. Maka Betara Majapahit pun berdiri bersama-sama raja Tanjung Pura dan raja Daha; baginda memberi istana akan raja Melaka.

Maka Sultan Mansur Syah pun naiklah ke paseban mengadap Betara Majapahit duduk sebaris dengan raja Tan­jung Pura. Baginda dipersalin Betara Majapahit dengan pakaian yang keemasan, bertatahkan ratna mutu manikam dan di­dudukkan betara di atas segala raja-raja yang banyak dan di­kurniai sebilah keris ganja kerawang; ada empat puluh bilah keris yang lain akan pengiringnya, semuanya dipecahkan sarungnya.

Adapun keris itu pertama-tama dianugerahi baginda pada raja Kediri, disuruh sarungkan; dan dikehendaki sudah dalam sehari. Maka oleh raja Kediri disuruhnya sarungkan keempat puluhnya. Maka disuruh Betara Majapahit perlente, keempat puluhnya dapat semuanya diambil. Maka dianugerahinya pula kepada raja Tanjung Pura, itu pun demikian juga, dapat di­perlente keempat puluhnya. Setelah datang kepada Sultan Mansur Syah, raja Melaka, disuruh baginda sarungkan pada Tun Bijaya Sura. Maka oleh Tun Bijaya Sura diserahkannya kepada segala perawangan yang empat puluh itu sebilah­-sebilah seorang, disuruhnya tunggui. Maka segala perawangan itu pun membawa keris itu pada segala penyarung, dan di­tungguinya segala keris yang diperbuatkan sarungnya itu. Maka tiadalah dapat diperlente oleh penjurit Majapahit.

Maka sehari itu juga keempat puluh keris itu sudahnya. Maka kata betara Majapahit, ""Terlalu cerdik raja Melaka daripada raja-raja yang lain."" Maka Sultan Mansur Syah pun diper­jamu oleh Berara Majapahit dengan segala bunyi-bunyian, betapa adat raja-raja yang besar-besar diperjamu, demikian­lah diperbuatnya. Setelah sudah berjamu itu, maka Sultan Mansur Syah pun dianugerahi baginda sebuah kampung, lengkap dengan istana dan balainya. Maka baginda pun du­duklah di sana dengan segala orang Melaka; dan sehari-hari Sultan Mansur Syah mengadap Betara Majapahit.

Adapun tempat betara dihadapi orang itu, tiga mata anak tangganya; diberi bertingkat rendah sedikit. Maka ditambatnya seekor anjing dengan rantai emas, segala hamba-hamba raja duduk di bawahnya. Jadi, tempat anjing itu, di hadapan raja Melaka dan raja-raja yang lain-lain itulah. Setelah sampai pada harinya, maka Betara Majapahit berhadirlah akan me­ngerjakan Sultan Mansur Syah dengan anakanda baginda Raden Galuh Cendera Kirana. Maka negeri pun dihiasinya, seperti lebuh, pekan, pesara pun diperbaiki orang; dan paseban agung, balai lanjak dan balai mengantar sekaliannya habis terkena alat perhiasannya. Setelah mustaedlah, maka betara Majapahit pun berjaga-jagalah dengan segala bunyi­-bunyian dari sekalian jenisnya dipermain orang; joget, wayang semuanya ada, masing-masing dengan tahunya. Maka beratus-ratus kerbau lembu, biri-biri dan ayam, angsa disembelih orang akan makanan segala yang berjaga-jaga bekerja itu."
44,Telatah Budak-budak Raja Melaka,"Syahadan maka Sultan Mansur Syah pun Sentiasa hari duduk mengadap Betara Majapahit, dengan raja Daha dan raja Tan­jung Pura, serta segala raja-raja yang banyak itu. Maka setelah dilihat oleh Hang Tuah, anjing di hadapan Sultan Mansur Syah dan di hadapan segala raja-raja itu, maka kata Hang Tuah kepada Tun Bijaya Sura, ""Manatah tuan Hamba menga­takan diri tuan hamba 'iyar? Tunjukkanlah ""iyar tuan Hamba di medan ini."" Demi Tun Bijaya Sura mendengar kata Hang Tuah itu, maka sahutnya, ""InsyaAllah Taala, aku tunjukkan­lah 'iyar kepada Betara Majapahit ini.""

Maka ia pun memakai dengan selengkap perhiasan diambilnya utar-utar dibubuhnya genta, maka berlayarlah ia, menari dengan berbagai­-bagai laku tarinya. Setelah dilihat oleh betara Majapahit, disuruh baginda naik Tun Bijaya Sura itu menari. Maka Tun Bijaya Sura pun naiklah seraya menyembah. Maka titah Betara Majapahit, ""Menarilah Tun Bijaya Sura, kita hendak melihat permainan orang Melaka."" Maka Tun Bijaya Sura pun menyembah, lalu bangkit berlayam menari. Setelah Hampir dengan anjing itu, maka dikirapkannya utar-utar itu; maka gemerencinglah bunyinya genta itu. Maka anjing itu pun ter­kejut, putus rantai emas itu, lalu lari ke hutan, terus hilang. Maka Tun Bijaya Sura pun berhenti, duduk menyembah. Maka titah betara Majapahit seraya tersenyum, ""Sangat cerdik Tun Bijaya Sura itu dengan ditipunya anjing di hadapan raja Melaka, hilang.

Adakah permainan Tun Bijaya Sura lain dari itu?"" Maka sembah Tun Bijaya Sura, ""Ada lagi tuanku, bersapu-sapu rengit namanya."" Maka titah Betara Majapahit, bermainlah kita hendak melihat dia."" Maka sembah Tun Bijaya Sura, ""Jikalau diampuni, patik bermain di hadapan duli paduka betara, maka nyata dapat dipandang patik ber­main."" Maka titah Betara Majapahit, ""Naiklah!"" Maka oleh Tun Bijaya Sura, dibawanya budak-budak dua tiga orang lalu naik. Maka ia berkanjar di hadapan Betara Majapahit, ke­semua kakinya ke hadapan Betara Majapahit. Maka kata segala penggawa Majapahit, ""Tanpa kedep tambung laku sira di hadapan Seri Paduka Betara. ""Maka sahut Tun Bijaya Sura, ""Bagaimana, manira disuruh Seri Betara bermain; jikalau tidak begitu, bukanlah sapu rengit namanya."" Maka titah betara, ""Jangan kamu larang, biarlah ia bermain.""

Maka Tun Bijaya Sura pun bermainlah sapu-sapu rengit. Maka Seri Betara pun tersenyum melihat pejenaka Tun Bijaya Sura itu; dalam hatinya berkata, ""Sangat bijaksana raja Melayu ini, semua Hambanya cerdik belaka; ia membalas akan tuannya menga­dap anjing, maka kakinya pula disuruhnya hadap kepada kita."" .

Setelah bermain maka Tun Bijaya Sura pun menyembah kaki Betara, lalu turun mendapatkan rakannya. Maka kata Tun Bijaya Sura pada Hang Tuah, ""Hei Hang Tuah, dan Hang Jebat dan Hang Kasturi, tunjukkanlah pula berani per­kasa tuan-tuan; akan Hamba sudahlah menunjukkan 'iyar Hamba, menghilangkan kehinaan tuan kita, Jika tuan-tuan gagah berani pergilah naik ke atas balai larangan betara itu, lamun tidak berjatuhan ditombak oleh Jawa yang banyak itu kelak."" Maka sahut Hang Tuah, ""InsyaAllah Taala baiklah, akulah yang memancung tombak Jawa yang berlapis-lapis datangnya itu."" Maka kata Hang Jebat, ""Pancunglah oleh tuan Hamba, biarlah Hamba mengampung akan dia""; maka jawab Hang Kasturi pula, ""Kampungkanlah oleh tuan Hamba, biar Hamba memberkasnya;"" maka sahut Hang Lekir dan Hang Lekiu pula, ""Berkaslah oleh tuan Hamba, biar Hamba mengangkut dia.""

Setelah sekata kelimanya, lalu bersama-sama naik ke atas balai larangan, yang Tengah penuh sesak oleh orang mengadap Betara Majapahit. Setelah segala juruganjur itu terlihat Hang Tuah, orang berlima itu naik ke balai larangan, maka datanglah meradakkan ganjumya kepada orang berlima itu; maka bersamarlah rupa tombak yang datang, semuanya dipancung oleh Hang Tuah. Lima puluh datang, kelima puluhnya habis putus dipancungnya dengan keris tempa Melaka itu; seratus datang, ke seratusnya habis putus, dan dua ratus datang, kedua ratusnya habis putus dipancungnya. Maka Hang Tuah sangatlah terbilang, dan Hang Jebat juru mengampungkan, dan Hang Kasturi juru memberkasnya.

Maka gemparlah alun-alun itu gegak gempita bunyinya. Maka titah Betara Majapahit, ""Apa sebabnya gempar ini?"" Maka di­persembahkan orang peri Hang Tuah naik ke balai larangan; beribu-ribu tombak menikam dia, habis dipancungnya suatu pun tiada mengenai. Maka titah Betara, ""Biarkanlah budak-budak anak kita, raja Melaka, naik bermain; jangan dilarangkan sekaliannya."" Maka mereka itu pun bubarlah, masing-masing undur kemalu-maluan, membawa ganjur tiada bermata. Maka Hang Tuah kelima orang itu pun turunlah; dan Hang Lekir dan Hang Lekiu berdualah yang berangkut mata tombak itu, dibawanya ke pesiban itu, beratus-ratus berkas.

Maka oleh Sultan Mansur Syah disuruh kembalikan. Maka titah Betara Majapahit, ""Ambillah akan anakku."" Demikianlah hal segala tuan-tuan itu pada masa di Majapahit. Adapun Hang Tuah itu, jika ia dipesiban, pesiban gempar; jika ia ke pasar gigir, jika ia ke warung gaduh;jika ia di pang­gungan, panggungan hingar dari hebat melihat rupa dan sikap Hang Tuah itu, Maka segala perempuan Jawa dan anak dara-dara sekaliannya berahi melihat rupa Hang Tuah; kalau perempuan dalam pelukan lakinya pun terkejut, keluar hen­dak menengok Hang Tuah. Itulah maka dipantun oleh segala Jawa demikian:

Onja suruh. tanggapana penglipur; saben dina katon parandene onang uga.

Ertinya, ini sirih, buat olehmu akan penglipur rasa berahi;
sehari dilihat sungguh, demikian pun rindu juga.

Iwer Sang dara kabeh, dene Laksamana lumaku-lumaku, penjurit ratu Melayu.

Ertinya, sabur segala anak dara-dara semuanya meli­hat Laksamana berjalan, hulubalang raja Melayu.

Ayu-ayu apa dewe pande wesi para tan ayu, saben di­na den gurinda.

Ertinya, baik-baik anak orang pandai besi, apa tak kena, Sentiasa hari dicanainya.

Kaget wong paken, dene Laksamana tumandang, Laksa­mana tumandang, penjurit ratu ing seberang:

ertinya terkejut orang dalam pangkuan, oleh melihat Laksa­mana, lagi hulubalang raja seberang.

Tututana, yen ketemu, paTeriana karo , ketelu jaro man mara.

Erti­nya, ikut olehmu jikalau bertemu bunuh keduanya, ketiga dengan suruh-suruhannya.

Geger wong pasar dene Laksamana liwat penjurit ratu Melaka.

Ertinya, gerupar orang di pasar melihat Laksamana lalu, lagi hulubalang raja Melaka.

Wis laliya kung alagi kungku maning; sumbalinga lipur kung, ati saben gelak kung.

Ertinya, baik sudah lupa yang lalaikan itu, datang rindukan pula, sungguhpun aku hibur-hiburkan yang hatiku ini Sentiasa dendam.

Geger wong pasiban dene Laksamana teka. Laksamana teka, penjurit ratu Melaka.

Ertinya,gerupar orang di penghadapan sebab­sebab melihat Laksamana datang, hulubalang raja Melaka,

Den urai rambute, den tangisi, morambute melu tan diremen.

Ertinya, diuraikan rambutnya tangisi, usah! Rambutku ini dia pun turut 'tah di mana.

Demikianlah Hang Tuah di dalam negeri Majapahit di­berahikan orang.

Adapun Laksamana pada masa itu tiadalah ada bandingnya, melainkan ada seorang hulubalang raja Daha, Sangka Ningrat namanya; ialah yang dapat sedikit berlawan dengan  Laksamana pada masa itu, ia pun dipantunkan juga oleh Jawa demikian bunyinya:

Geger wong ing panggung dene Sangka Ningrat teka penjurit ratu ing Daha.

Ertinya, gerupar orang di atas panggungan, sebab melihat Sangka Ningrat datang itu hulubalang ratu Daha.

Demikianlah peri orang dalam negeri Majapahit selama Sultan Mansur Syah di Majapahit, kelakuan segala orang muda-muda itu, masing-masing dengan zamannya, Dalam hati Betara Majapahit akan Sultan Mansur Syah pada zaman itu tiadalah ada raja-raja dua taranya; arif bijaksana dengan segala Hamba sahayanya makin bertambah-tambahlah meramaikan­nya. Maka pekerjaannya pun dibesarkannyalah, empat puluh hari empat puluh malam. Maka bunyi-bunyian Melayu dengan bunyi-bunyian Jawa pun bertarulah bunyinya; gong, gendang, serunai, nafiri, nagara, gendir, sambiannya, sekati, kopak, ceracap, celimpong dan rebab, gelinang, suling, gambang, dandi, tiadalah sangka bunyi lagi; segala permainan Jawa pun habislah dipermain orang.

Maka titah Betara Majapahit, ""Adapun permainan Melayu dengan Jawa, barang yang dipermain orang di hadapan anakku raja Melaka dan segala raja-raja sekalian, sudahlah kita pandang; kalau ada lagi permainan kepada Tun Bijaya Sura, hendaklah dipermain pada zaman anak kita, raja Melaka, kita kerjakan ini, akan menjadi zaman dalam negeri Majapahit ini.""

Maka sembah Tun Bijaya Sura, ""Ada suatu permainan lagi tuanku kepada patik, 'berkeliling gelagat' namanya. Itulah kesudahan permainan Melaka, tuanku."" Maka titah Betara Majapahit, ""Permainlah oleh Tun Bijaya Sura, kita hendak memandang dia."" Maka sembah Tun Bijaya Sura, ""Jika Paduka Betara titahkan patik bermain, tiang pesiban Hampir duli sampean Paduka Betara semayam itu, baik tempat patik bermain tuanku."" Maka titah Betara, ""Naiklah.""

Maka oleh Tun Bijaya Sura dipohonkannya sapu tangan Sultan Mansur Syah yang berdaun budikan emas bertatah intan dengan pudi itu, baunya pun amat harum, lalu dibawanya naik setara dengan Betara Majapahit; serta ia menyembah, lalu ia berpegang kepada tiang, Hampir dengan Seri Betara itu, lalu ia berkeliling berpusing. Maka sapu tangan itu diayunnya, habis tersapu pada muka penjawat Betara Majapahit dan kepada muka Betara pun berangin-angin, Hampir akan tersapu juga.

Demi dilihat oleh segala hulubalang Jawa kelakuan Tun Bijaya Sura itu, semuanya marah katanya, ""Candala budak-budak ratu Melaka ini tambung laku tanpa kedep, muka an­dika Paduka Betara dipapasi, tidak umpama sedikit, main cara mana si keparat ini."" Maka Tun Bijaya Sura pun berhenti­lah seraya menyembah lalu turun. Maka titah Betara sambil tersenyum, ''Jangan kamu marah, sudah dengan kehendakku menyuruh ia bermain."" Maka Tun Bijaya Sura pun dianu­gerahi oleh baginda persalinan dengan selengkapnya, Dalam hati baginda, ""Sangat cerdiknya Tun Bijaya Sura ini, bagai­manapun tipunya hendak membalaskan tuannya juga, orang Melaka ini. Barang mainnya tiada dapat diturun oleh orang negeri lain, barang sebagainya lebih juga ia.""

Maka Betara Majapahit menyuruh memanggil seorang ke­petangan yang terlebih tahu lagi pantas daripada yang lain. Maka titah Betara, ""Dapatkah engkau menyendal keris Tun Bijaya Sura itu?"" Maka sembah kepetangan itu, ""Apa daya kula menyendal dia, kerana Melayu. ini memakai keris di hadapan, jika berkeris di be1akang seperti orang Jawa, dapat kula Seridal."" Maka titah Betara ""Baiklah aku memberi dia berkeris di belakang.""

Sete1ah keesokan hari, maka Betara Majapahit pun keluar dihadap oleh segala raja-raja, menteri hulubalang; dan Sultan Mansur Syah pun ada mengadap. Maka titah Betara Majapahit, ""Tahukah Tun Bijaya Sura memakai cara Jawa?"" Maka sem­bah Tun Bijaya Sura, ""Jikalau dikurniai Paduka Betara, tak tahu pun kula pakai juga."" Maka dikurniai Betara Majapahit persalinan. Maka Tun Bijaya Sura pun memakai cara Jawa, berkeris di belakang, Setelah ia memakai, lalu ia menyembah dan turun melihat orang menyabung terlalu ramai; bunyi sorak orang terlalu gemuruh, seperti tagar sampai ke langit.

Dalam pada sabur itu, maka oleh kepetangan itu diambilnya keris Tun Bijaya Sura, dapat matanya sahaja, lalu dipersembahkan kepada Betara Majapahit. Maka Tun Bijaya Sura pun menoleh ke belakang, dilihatnya kerisnya tiada. Maka katanya, ""Eh, keSeridalan aku oleh Jawa keparat ini."" Maka lalu ia segera naik menyamar; didekatinya orang yang membawa puan Betara Majapahit itu. Maka disembarnya mata keris orang itu, dimasukkannya ke dalam sarung kerisnya, lalu ia turun. Maka orang menyabung itu pun berhentilah.

Maka Betara pun duduklah di penghadapan dihadap orang banyak. Keris Tun Bijaya Sura itu ditindih Betara di bawah pahanya. Maka titah Betara, ""Tun Bijaya Sura, mari sini!"" Maka Tun Bijaya Sura pun segera datang, duduk di bawah Betara. Maka oleh Betara diambilnya keris Tun Bijaya Sura itu, ditunjukkan baginda pada Tun Bijaya Sura; titah Betara, ""Tun Bijaya Sura, kita mendapat keris terlalu baik, adakah Tun Bijaya memandang keris seperti keris ini?"" Maka Tun Bijaya Sura, dikenalnya kerisnya; maka oleh Tun Bijaya Sura, dihunusnya mata keris itu dari sarungnya, maka sembahnya, ""Mana baik dengan keris patik ini?""

Maka dilihat oleh Betara keris itu, dikenal baginda, kerana adat raja-raja Jawa akan orang yang membawa puannya itu diberinya memakai keris yang baik, keris kerajaan lengkap dengan alatnya. Maka Betara pun bertanya pada orang membawa puan itu, ""Mana kerismu?"" Maka dilihatnya kerisnya tinggal sarungnya sahaja. Sembahnya, ""Ke mana keris patik? Tinggal sarungnya juga!"" Maka Betara pun tersenyum, maka titah baginda, ""Terlalu cerdik sekali Tun Bijaya Sura ini, tiada tersemu oleh kita."" Maka keris Tun Bijaya Sura itu dikembalikan Betara, dan akan keris baginda itu dianu­gerahkan sekali pada Tun Bijaya Sura.

Syahadan orang berjaga-jaga itu pun genaplah empat puluh hari empat puluh malam. Setelah datanglah kepada ketika yang baik, maka Sultan Mansur Syah pun kahwinlah dengan Raden Galuh Cendera Kirana, disuruh Betara nikahkan, setelah sudah nikah, lalu masuk ke dalam pelaminan. Maka baginda kedua laki isteri pun terlalulah amat berkasih-kasihan. Adapun Betara Majapahit sangat kasih akan Sultan Mansur Syah, sehari-hari dibawa baginda semayam dan santap ber­sama-sama."
45,Memohon Jajahan Sebelum Kembali,"Hatta berapa lamanya Sultan Mansur Syah di Majapahit, maka baginda pun berkira-kira hendak kembali. Maka baginda ber­mohonlah pada Betara Majapahit hendak membawa Raden Galuh kembali ke Melaka; maka dikabulkanlah oleh Betara. Maka Sultan Mansur Syah pun menyuruhkan orang berleng­kap. Setelah sekaliannya hadir, maka baginda pun menitah­kan Tun Bijaya Sura minta Inderagiri kepada Betara. Maka Tun Bijaya Sura pun pergilah mengadap Betara Majapahit.

Maka sembahnya, ""Tuanku, paduka anakanda empunya sembah ke bawah duli sampean, andika paduka anakanda hendak memohonkan Inderagiri, tuanku."" Maka titah Betara pada segala Orang Besar-besar, ""Apa bicara kamu sekalian bahawa anak kita, raja Melaka hendakkan Inderagiri? Berikan atau jangan?"" Maka sembah Patih Aria Gajah Mada, ""Sebaik-baik­nya tuanku anugerahkan kepada paduka anakanda, supaya jangan jadi mufarik lagi kita dengan dia."" Maka titah Betara kepada Tun Bijaya Sura, ""Katakan salam kita kepada anak kita, pemberian kitalah akan anak kita; janganlah setara Inde­ragiri, seluruh Jawa ini lagi anak kita empunyai dia.""

Maka Tun Bijaya Sura pun bermohonlah kembali. Segala titah Betara Majapahit itu semuanya dipersembahkannya pada Sultan Mansur Syah. Maka baginda pun terlalu sukacita mendengar titah Betara Majapahit itu, lalu baginda mcnyuruh Hang Jebat memohonkan Jambi dcngan Tungkal. Maka dikumiakan oleh Betara Majapahit. Sembah Tun Bijaya Sura pula, ""Siantan tidakkah tuanku pohonkan kepada paduka ayahanda?"" Maka titah baginda, ""Kami pun lupa berpesan kepada Hang Jebat memohonkan Jambi dengan Tungkal tadi, pergilah Laksamana kita titahkan mohonkan Siantan.""

Maka Laksamana pun menyembah lalu pergi mengadap Betara Majapahit. Maka titah Betara, ""Hendak ke mana Lak­samana baharu-baharuan datang mengadap kita."" Maka sem­bah Laksamana, ""Tuanku, paduka anakanda mohonkan Siantan; konon tuanku, jikalau duli tuanku kurniakan dialap, jikalau tidak akan dikurnia pun paduka anakanda alap; kerana paduka anakanda sangat berkehendakkan Siantan."" Maka Betara Majapahit pun tersenyum mendengar sembah Laksa­mana itu.

Titah Baginda, ""Hei Laksamana, jikalau sungguh anak kita berkehendakkan Siantan, menarilah Laksamana, kerana kita tiada memandang Laksamana menari, telah ter­masyhur Laksamana pandai menari ketika sedang pekerjaan anak kita itu."" Maka Laksamana pun menyembah, lalu bangkit menari seperti merak mengigal di dalam talam lakunya. Maka hairan­lah Betara dengan sekalian yang mengadap, melihat laku Laksamana menari itu terlebih kelakuannya daripada joget Mangun Asmara. Maka Laksamana pun berhentilah, lalu duduk menyembah Betara. Maka dianugerahi baginda persalinan dengan sepertinya.

Maka titah Betara Majapahit, ""Hei Laksamana, kita berikanlah Siantan itu kepada anak kita; tetapi Laksamanalah yang memegang Siantan itu sampai kepada anak cucu Laksamana, tiada dapat yang lainnya memegang dia; apakala lain daripada segala anak cucu Laksa­mana memegang Siantan itu, binasalah Siantan. ""Sebab itulah maka tiada boleh dipegang oleh pihak yang lain; jika lain daripada anak cucu Hang Tuah memegang dia, datanglah kecederaan ke atasnya. Maka Laksamana pun bermohonlah pada Betara Majapahit, lalu kembali kepada Sultan Mansur Syah. Segala titah Betara Majapahit itu semuanya di persem­bahkannya kepada baginda. Maka baginda pun terlalu sukacita mendengamya.

Setelah itu maka Sultan Mansur Syah pun bermohonlah kepada Betara Majapahit bersama-sama isteri baginda. Maka kedua anakanda baginda laki isteri dipeluk dicium baginda, beberapa puluh peti pakaian dan beratus orang dayang-dayang dibekalkan Betara akan anakanda baginda itu. Maka Sultan Mansur Syah pun bermohonlah kepada Betara, membawa isteri baginda turun ke perahu, diiringkan segala dayang-dayang, inang pengasuh Raden Galuh. Maka sekaliannya pun belayarlah diiringi segala kelengkapan yang banyak.

Hatta berapa lamanya di jalan maka sampailah ke Pulau Sabut .

Maka Bendahara Paduka Raja dan Penghulu Bendahari, serta sekalian Orang Besar-besar keluarlah sekalian mengalu-alukan baginda, dengan membawa segala bunyi ­bunyian dan segala alat kerajaan. Maka rupa perahu tiada terbilang lagi banyaknya. Setelah bertemulah dengan Sultan Mansur Syah maka Bendahara, Penghulu Bendahari dan segala Orang Kaya-kaya semuanya menjunjung duli baginda. Maka baginda pun sampailah ke Melaka, lalu berangkat masuk ke istana membawa Raden Galuh Cendera Kirana semayam.

Maka oleh Sultan Mansur Syah akan Raja Merlang Inderagiri dikahwinkan baginda dengan anakanda baginda Puteri Bakal, tiada diberi kembali ke Inderagiri; itulah beranakkan Raja Nara Singa, yang bergelar Sultan Abdul Jalil.

* Setelah berapa lamanya maka Sultan Mansur Syah pun beranaklah dengan Raden Galuh Cendera Kirana seorang *[ ] Diturunkan dari Naskhah C.

lelaki, dinamai baginda Raden Dikelang; dan dengan isteri baginda anak Seri Nara Diraja pun ada baginda beranak dua orang, perempuan keduanya; seorang bernama Raja Mahadewi dan seorang lagi bernama Raja Cendera, baik-baik parasnya. Dengan isteri baginda saudara Bendahara Paduka Raja yang bongsu, beranak seorang lelaki bernama Raja Hussain, terlalu baik sikapnya lagi perkasa. Maka dikahwinkan baginda dengan Tun Naja, ** saudara Tun Tahir."
46,Hang Tuah Dihukum Bunuh,"Hatta maka sekali persetua, kuda kenaikan Sultan Mansur Syah jatuh ke pelindungan tahi, seorang pun tiada hendak menambatkan tali kepada kuda itu, Setelah dilihat oleh Laksamana Hang Tuah orang yang beratus-ratus itu seorang pun tiada mau turun mengambil kuda itu, maka Hang Tuah pun segera terjun ke dalam pelindungan itu, ditambatkannya tali pada kuda itu.

Maka diudar oranglah ke atas. Setelah kuda itu naik, maka Hang Tuah pun naik; tubuh dan muka Hang Tuah penuhlah dengan tahi sampai ke kepalanya, lalu ia pergi mandi berlangir, berbedak. Setelah Sultan Mansur Syah me­lihat kuda baginda sudah naik itu, maka terlalulah sukacita baginda; beberapa puji baginda akan Hang Tuah, serta di­anugerahi persalinan dengan sepertinya,

Syahadan berapa lamanya maka datanglah hujjatu'l bali­ghat akan Hang Tuah; maka ada seorang dayang-dayang raja, orang yang keluar masuk, bukan orang yang tetap di dalam, bermukah dengan Hang Tuah. Maka diketahui oleh Sultan Mansur Syah; baginda pun terlalu murka. Hang Tuah disuruh baginda bunuh kepada Seri Nara Diraja. Maka oleh Seri Nara Diraja dibawanya pulang ke rumahnya; fikir dalam hatinya, ""Adapun Hang Tuah ini, bukan barang-barang orang; tiadalah dua orang, orang yang di dalam negeri Melaka ini sebagainya pada zaman ini. Jikalau ia ini mati, di mana duli Yang Diper­tuan beroleh Hamba seperti Hang Tuah ini? Lagipun belum sampai dosanya patut dibunuh.""

Setelah ia fikir demikian, maka kata Seri Nara Diraja pada Hang Tuah, ""Mana perintah Orang Kaya sahaya turut."" Maka sahut Hang Tuah, ""Hanya jikalau sahaya hendak Orang Kaya taruh, pasunglah sahaya supaya sahaya jangan berjalan."" Maka oleh Seri Nara Diraja disuruhnya bawa Hang Tuah kepada suatu dusunnya di hulu, di sana dipasungnya.

Maka dipersembahkannya, ""Akan Hang Tuah telah matilah sudah, tuanku."" Maka Sultan Mansur Syah pun diamlah. Akan Hang Tuah, sebilang hari disuruh Seri Nara Diraja hantari makanan yang berjenis-jenis. Sung­guhpun sekian halnya, ia di dalam dukacita juga, malah ber­ansur kurus. Wallahu a'lamu bis-sawab wa ilaihil-marji'u wal­ma'ab."
47,Perhubungan Dengan Negeri China,"Alkisah maka tersebutiah perkataan raja benua China, setelah kedengaranlah khabar kebesaran raja Melaka ke benua China, maka raja benua China pun mengutus ke Melaka bingkisan jarum sarat sebuah pilau, lain daripada sutera benang emas kimka dewangga, serta beberapa benda yang gharib-gharib. Setelah datang ke Melaka, maka disuruh Sultan Mansur Syah jemput surat dari benua China itu, diarak seperti adat me­nyambut surat dari benua Siam. Setelah datang ke balairung, maka disambut oleh bentara, diberikan kepada khatib, lalu dibaca khatib demikian bunyinya: ￼""

Surat di bawah cerpu raja langit, datang ke atas mahkota raja Melaka. Kita dengar raja Melaka raja besar, sebab itulah maka kita hendak bersahabat, berkasih-kasihan dengan raja Melaka, kerana kita pun daripada anak cucu Raja Iskandar Zul-Karnain, sebangsa juga dengan raja Melaka, kerana tiadalah ada dalam alam dunia ini raja-raja yang besar daripada kita. Tiada siapa pun tabu akan bilangan rakyat kita; maka daripada sebuah rumah sebilah jarum kita pintak. Itulah jarumnya sarat sebuah pilau kita kirimkan ke Melaka.""

Setelah Sultan Mansur Syah mendengar bunyi surat itu, baginda pun tersenyum. Maka disuruh baginda ambil segala jarum yang di pilau itu, dan pilau itu disuruh baginda isi dengan sagu rendang sehingga sarat. Maka Tun Perpatih Putih, adik Bendahara Paduka Raja, dititahkan Sultan Mansur Syah membawa utusan ke benua China. Maka Tun Perpatih Putih pun pergilah. Beberapa lamanya di jalan, sampailah ke benua China. Maka oleh raja China disuruhnya arak surat dari Melaka itu, dihentikan di rumah Perdana Menteri yang  bernama Li Po. Sete1ah Hampir dinihari, maka masuklah Li Po membawa Tun Perpatih Putih dengan segala menteri dan Orang Besar-besar hendak mengadap raja China. Maka datang­lah gagak sekawan, tiada terhisabkan banyaknya, turut masuk sama-sama, ￼

Setelah datang kepada pintu kota, maka Li Po pun ber­henti dengan sekalian mereka. Maka gagak itu pun berhenti; maka berbunyilah gong pengerah, gemuruh bunyinya dan pintu pun terbuka, maka Li Po dengan sekalian mereka itu pun berjalanlah masuk, dan gagak pun masuk. Maka datang ke pintu selapis lagi, berhenti pula; gagak pun berhenti juga, hingga sampai kepada tujuh lapis pintu pun demikian juga. Setelah datang kepada balairung, hari pun siang. Maka sekalian mereka pun duduklah di balai, masing-masing pada tempatnya. Adapun balai itu panjangnya separsakh, tiada beratap; daripada banyaknya orang mengadap itu hingga bertemu-temu lutut juga, tempatnya tiada berse1a lagi; semua­nya itu segala para menteri dan hulubalang belaka. ￼￼

Maka gagak berkawan itu sekaliannya mengembangkan sayapnya, menaungi sekalian mereka itu. Maka berbunyilah guruh, petir dan kilat sabung-menyabung. Maka raja China pun keluar; berbayang-bayang rupanya kelihatan dari dalam mungkur kaca dalam mulut naga. Demi melihat raja China, maka sekalian mereka itu pun semuanya menundukkan kepala ke bumi menyembah raja China, tiada mengangkat muka lagi. Maka surat dari Melaka itu pun dibaca oranglah. Setelah di­ketahuinyalah ertinya, maka terlalulah sukacita raja China mendengar dia, dan sagu pun dibawa oranglah, ke hadapan raja.

Maka titah raja China pada Tun Perpatih Putih, ""Bagaimana membuat dia ini?"" Maka sembah Tun Perpatih Putih, ""Digelek tuanku, pada seorang sebiji disuruhkan oleh raja kami pada seorang rakyat, hingga sarat sebuah pilau; demikianlah banyak rakyat raja kami, tiada seorang pun tahu akan bilangannya."" Maka titah raja China, ""Besar raja Melaka itu, ba­nyak sungguh rakyatnya, tiada berapa bezanya dengan rakyat kita. Baiklah ia kuambil akan menantuku.""

Maka titah raja China kepada Li Po, ""Hei Li Po, sedang raja Melaka lagi kuasa menyuruh rakyatnya menggelek sagu, ini pula aku. Adapun beras yang aku makan itu hendaklah dikupas, jangan lagi ditumbuk."" Maka sembah Li Po ""Baiklah tuanku."" Itulah  sebabnya datang sekarang pun raja China tiada makan beras ditumbuk, hanya dikupas juga; pada sehari-hari lima puluh gantang banyaknya, daging babi seekor, minyak babi seterupayan.

￼Adapun Tun Perpatih Putih mengadap raja China, kese­puluh jarinya dibubuhnya sepuluh bentuk cincin; barang siapa menteri China itu memandang legat matanya kepada cincin itu, dihunus oleh Tun Perpatih Putih sebentuk, diberi­kan kepada menteri yang memandang itu. Demikianlah pada sehari-hari ia mengadap raja China. Maka barang siapa menteri yang memandang cincinnya itu diberinya.

Maka titah raja China kepada Tun Perpatih Putih, ""Apa kegemaran orang Melaka?"" Maka sembah Tun Perpatih Putih, ""Sayur kangkung tuanku, jangan dikerat-kerat, belah panjang-panjang, iaitulah kegemaran kami semua orang Melaka makan, tuanku."" Maka disuruh oleh raja China sayurkan kangkung, seperti yang di­katakan oleh Tun Perpatih Putih itu. Setelah sudah masak, di­hantarkan di hadapan Tun PerpatihPutih; dan orang Melaka sekaliannya pun membibit hujung sayur kangkung itu, serta menengadah, mengangakan mulutnya. Maka kelihatanlah raja China duduk di atas kerusi dalam mulut naga pada mungkur kacanya. Maka barulah dapat dipandang dengan nyata oleh orang Melaka raja China itu,

Setelah sekalian China melihat orang Melaka makan sayur kangkung itu maka diturutnya. Sebab itulah orang China tahu makan sayur kangkung datang sekarang, ￼

Hatta musim kembali pun datanglah, setelah berapa lamanya maka Tun Perpatih Putih pun bermohonlah hendak kembali . Maka raja China pun fikir dalam hatinya, ""Baik raja Melaka itu aku -ambil akan menantu; kerana ia raja besar, supaya ia berkirim sembah kepada aku."" Maka titah raja China pada Tun Perpatih Putih, ""Suruhkan anakku raja Melaka mengadap aku ke mari, supaya aku dudukkan dengan anakku Puteri Hang Liu."" Maka sembah Tun Perpatih Putih, ""Tuanku, akan paduka anakanda raja Melaka tiada dapat meninggalkan negeri Melaka, kerana ada permusuhan. Jikalau tuanku hendak menganugerahkan paduka anakanda raja Melaka, biarlah patik bawa ke Melaka anugerah tuanku itu. Dengan per­tolongan Tuhan Yang Maha Kuasa, akan selamat sampai anakanda ke Melaka."""
48,Puteri Raja China ke Melaka,"Maka raja China pun memberi titah pada Li Po, menyuruh berlengkap perahu akan menghantar anakanda baginda ke Melaka seratus buah pilau; seorang menteri yang besar akan panglimanya, Lak Di Po namanya. Setelah sudah lengkap, maka raja China pun memilih anak para menteri China yang perempuan, baik-baik parasnya, lima ratus orang akan dayang­dayang anakanda baginda; dan anak menteri yang lelaki lima ratus orang juga banyaknya, akan barang-barang gunanya kepada anakanda baginda. Setelah itu maka Tuan Puteri Hang Liu serta surat pun diaraklah ke perahu, maka Tun Perpatih Putih dan Tuan Puteri pun belayarlah.

Hatta berapa lamanya di jalan sampailah ke Melaka, maka di persembahkan orang kepada Sultan Mansur Syah mengata­kan Tun Perpatih Putih datang, membawa puteri anak raja China. Maka Sultan Mansur Syah pun terlalu sukacita. Baginda pun berangkat diiringi segala Orang Besar-besar mengalu-alu­kan anak raja China itu. Setelah bertemu maka dengan seribu kebesaran dan kemuliaannya, serta dibawa baginda masuk ke dalam negeri, lalu ke istana sekali. Maka Sultan Mansur Syah pun hairan melihat baik paras puteri anak raja China itu, di­sebut-sebut baginda Tabarakal'llahu ahsanul khaliqin Allahu Rabbul 'alamin. Maka Puteri Hang Liu dengan segala anak menteri China lelaki dan perempuan sekalian pun, semuanya diislamkan bagindalah.
Setelah itu maka Sultan Mansur Syah pun kahwinlah dengan anak raja China, Puteri Hang Liu itu.

Syahadan berapa lamanya beranaklah seorang lelaki,. di­namai baginda Paduka Haruimat, ialah beranakkan Seri China, ayah Paduka Ahmad, ayah Paduka Isak. Maka segala anak menteri China itu disuruh diam di bukit, di luar kota; maka disebut orang bukit itu 'Bukit China' datang sekarang, dan mereka itulah yang menggali perigi di Bukit China, dan anak cucu orang itulah yang dinamai biduanda China. Maka Sultan Mansur Syah pun menyuruhkan Lak Di Po kembali, serta di­persalin baginda dengan segala menteri China yang sertanya itu, Berapa lamanya maka musim pun telah adalah, Lak Di Po pun bermohonlah lalu belayar kembali.

Maka Tun Telanai dan Men­teri Jana Putera dititahkan baginda utusan ke China. Bahawa barulah Sultan Mansur Syah berkirim sembah pada raja China, kerana sudah menjadi menantu; hanya demikian bunyinya: ""Sahaya anak raja Melaka, empunya sembah pada raja benua China."" Seperti surat yang dibawa Lak Di Po, maka pada Tun Telanai pun demikianlah juga. Maka Tun Telanai pun belayarlah ke benua China. Dengan takdir Allah Taala angin besar pun turun, maka Tun Telanai dengan kedua buah perahu itu pun biaslah, jatuh ke Brunei.

Setelah didengar oleh raja Brunei, maka disuruh baginda panggil; maka Tun Telanai dan Menteri Jana Putera pun masuk mengadap raja Brunei. Maka raja Brunei pun ber­tanya pada Tun Telanai, ""Apa bunyi surat raja Melaka pada raja China?"" Maka sembah Tun Telanai, ""Sahaya raja Melaka empunya sembah, datang kepada paduka ayahanda raja China."" Maka kata raja Brunei, ""Berkirim sembahkan raja Melaka pada raja China?"" Maka Tun Telanai diam, lalu Men­teri Jana Putera berkisar ke hadapan; maka sembahnya, ""Tidak tuanku paduka ayahanda berkirim sembah kepada raja China, kerana erti 'sahaya' itu pada bahasa Melayu 'Hamba'; maka Hamba paduka ayahandalah yang berkirim sembah kepada raja China, bukannya paduka ayahanda."" Maka raja Brunei pun diam mendengar sembah Menteri Jana Putera itu.

Setelah datang musim akan pulang, maka Turi Telanai dan Menteri Jana Putera pun bermohonlah kepada Sang Aji Brunei, hendak kembali. Maka raja Brunei pun berkirim surat sembah ke Melaka, demikian bunyinya: ""Paduka anak-anda empunya sembah, datang ke bawah duli paduka ayahanda... "" Setelah itu maka Tun Telanai dan Menteri Jana Putera pun belayarlah kembali. Berapa lamanya di jalan maka sampailah ke Melaka. Maka surat raja Brunei itu pun dibawanya. masuk mengadap, dipersembahkannya segala hal-ehwalnya. Maka terlalulah sukacita baginda mendengar dia, lalu baginda memberi anugerah akan Tun Telanai dan Menteri Jana Putera. Beberapa puji baginda akan Menteri Jana Putera dan dipersalin baginda selengkapnya."
49,Kedal Kerana Tulah?,"Sebermula tatkala sampai Lak Di Po dengan menteri yang menghantarkan Tuan Puteri Hang Liu itu ke benua China, persembahan raja Melaka itu pun diarak masuk ke dalam. Maka disuruhnya baca kepada Perdana Menteri. Setelah di ketahuinyalah ertinya, maka terlalulah sukacita raja China. mendengar raja Melaka berkirim sembah kepadanya itu. Ada selang dua hari, dengan takdir Allah Taala maka raja China pun datanglah penyakit gatal semua tubuh baginda, lalu men­jadi kedal. Maka raja China pun menyuruh memanggil tabib minta ubati. Makin diubati oleh tabib, semakin sangat ke­gatalan. Maka beberapa ratus tabib disuruh raja China meng­ubati baginda, tiada juga sembuh. Maka ada seorang tabib tua berdatang sembah pada raja China, demikian sembahnya, ""Tuanku seri kopiah, adapun penyakit kenohong ini tiada akan terubati oleh patik-patik sekalian; kerana penyakit ini bersebab datangnya."" Maka titah raja China, ""Apa sebabnya penyakit ini?"" Maka sembah tabib tua itu, ""Tuanku ini tulah, kerana raja Melaka berkirim sembah itu, Jikalau tiada air basuh kaki raja Melaka, tuanku santap dan dibasuhkan muka tuanku yang telah kedal anjing itu, tiadalah akan sembuh penyakit tuanku ini.""

Setelah raja China mendengar sembah tabib tua itu, maka baginda pun menitahkan utusan ke Melaka, minta air basuh kaki raja Melaka; setelah hadir maka utusan itu pun belayar­lah. Berapa lamanya di jalan, sampailah ke Melaka. Maka di­persembahkan oranglah kepada Sultan Mansur Syah, mengata­kan utusan raja China datang hendak meminta air kaki duli Yang Dipertuan. Maka Sultan Mansur Syah pun keluar semayam balairung dihadap orang. Maka surat raja China itu pun diarak oranglah ke balairung; maka disuruh baca pada khatib. Setelah tau baginda akan ertinya maka oleh Sultan Mansur Syah diberi baginda air basuh kaki. Maka surat pun dibalas, dan utusan China pun dipersalin. Maka surat dan air basuh kaki baginda itu pun diarak oranglah ke perahu. Maka utusan raja China pun belayarlah.

Setelah berapa lamanya di jalan maka sampailah ke benua China. Maka surat dan air basuh kaki raja Melaka itu pun di­arak ke dalam. Tiadalah sempat raja China membaca sur at itu lagi; air basuh kaki Sultan Mansur Syah itu pun disantap, di­mandi dan dibasuhkan muka baginda. Maka dengan sesaat itu juga penyakit kedal tubuh baginda itu pun hilanglah. Maka raja China pun sembuhlah, dan baginda bersumpah tiada mau disembah oleh segala anak cucu raja Ujung Tanah datang se­karang. Maka titah raja China, ""Segala anak cucu kita jangan lagi berkehendak disembah raja Melaka datang kepada anak cucu raja Melaka, kadar muafakat berkasih-kasihan jua."""
50,Hang Jebat Kesiangan di Istana,"HATTA dalam antara itu Hang Kasturi pun berkendak de­ngan seorang dayang-dayang dalam, yang dipakai raja, tetapi hasratnya yang sah Hang Jebat yang empunya pekerjaan. Hang Kasturilah yang bergelar Seri Diraja Dewa, anak cucunyalah 'Perhangan' yang asal zaman Melaka. Maka Hang Jebat kesiangan di dalam istana, lalu ia hendak mengamuk. Maka Sultan Mansur Syah dengan Raja Perempuan serta dayang-dayang perwara sekalian turunlah dari istana itu, pindah. ke istana yang lain. Maka Hang Jebat pun dikepung oranglah. Maka Sultan Mansur Syah pun semayam di balai kecil menghadapi orang mengepung Hang Jebat itu. Bendahara Paduka Raja dengan segala Orang Besar-besar hulubalang se­kaliannya ada belaka mengadap. Rupa manusia sesak penuh tiada bersela lagi; rupa jebang perisai berlapis-lapis, tombak lembing seperti ranggas, tetapi seorang pun tiada dapat me­naiki Hang Jebat itu.

Adapun pada zaman itu Hang Jebat bukan barang-barang orang, di bawah Hang Tuah dialah yang terbilang. Maka oleh Hang Jebat semua pintu istana itu dikandangnya; hanya satu pintu yang di hadapan jua dibukanya. Maka segala talam, kerikal, batil, ceper, dulang gangsa, dikaparkannya di lantai istana itu, Maka di atas itulah ia berlari ke sana sini, gemeren­cing bunyinya, memberi hebat yang mendengar dia. Maka Sultan Mansur Syah pun menitahkan orang menaiki Hang Jebat; maka tiada seorang pun bercakap menaiki dia.

Maka Sultan Mansur Syah pun mengenang Laksamana Hang Tuah, titah baginda: ""Sayangnya si Tuah tiada, jikalau ada si Tuah, dapat ia menghapuskan malu ku!"" Setelah mendengar titah baginda mengenang Hang Tuah itu, maka Bendahara Paduka Raja dan Seri Nara Diraja dan segala Orang Besar-besar pun bermohonlah hendak menaiki Hang Jebat. Maka tiada diberi Sultan Mansur Syah; titah ba­ginda: ""Jikalau tuan Hamba sekalian salah seorang bermara, jika seribu sekalipun nyawa si Jebat, masa kita samakan dengan tuan-tuan sekalian."" Maka segala Orang Besar-besar itu pun diamlah.

Maka Sultan Mansur Syah pun murka akan segala hulu­balang muda-muda, oleh tiada mau menaiki Hang Jebat itu. Maka segala hulubalang yang muda-muda itu pun semuanya pergi, hendak menaiki Hang Jebat itu. Baharu hingga semata tangga, diterpa oleh Hang Jebat; sekalian habis terjun me­nyampakkan dirinya ke tanah. Setelah dilihat oleh Sultan Mansur Syah perihal itu, maka baginda pun mengenang Hang Tuah pula. Telah tiga kali Sultan Mansur Syah menyebut-nyebut Hang Tuah itu, maka Seri Nara Diraja pun berdatang sembah: ""Tuanku, patik me­mohonkan ampun, mengapatah duli tuanku sangat amat memohonkan ampun, mengapatah duli tuanku sangat amat mengenang Hang Tuah, orang yang sudah mati; patik pun adalah khilaf, kerana belum patut hukumnya mati; kerana Hang Tuah bukan barang-barang Hamba ke bawah duli Yang Dipertuan. Maka titah Sultan Mansur Syah, ""Sebab itulah maka kita mengenang Si Tuah. Jika ia ada, tadilah sudah di­hapuskan pekerjaan si derhaka itu; sayang si Tuah tiada!""

Dilihat Seri Nara Diraja Sultan Mansur Syah sangat-sangat mengenang Hang Tuah itu, maka sembah Seri Nara Diraja: ""Tuanku, jikalau sekiranya Hang Tuah seperi-perinya ada hidup, adakah ampun duli Yang Dipertuan akan dia?"" Maka titah Sultan.Mansur Syah, ""Adakah si Tuah Seri Nara Diraja taruh?"" Maka sembah Seri Nara Diraja, ""Tuanku, gila apakah patik menaruh Hang Tuah. Duli tuanku menyuruh membuangkan dia, sudahlah patik buangkan; maka patik berdatang sembah demikian sebab duli Yang Dipertuan sangat mengenang dia.

Jikalau ada kiranya ia, adakah ampun duli Yang Dipertuan akan dia?"" Maka titah Sultan Mansur Syah, ""Jikalau ada si Tuah itu, jika seperti Bukit Kaf sekalipun besar dosanya, nescaya kita ampuni. Hanya kepada bicara kita ada juga si Tuah. Jikalau ada segeralah bawa ke mari, supaya kita ampuni; kita suruh­kan membunuh si Jebat."" Maka sembah Seri Nara Diraja, ""Ampun tuanku beribu­ ribu ampun atas batu kepala patik. Tatkala titah duli Yang Dipertuan menyuruh membunuh Hang Tuah itu, maka fikir patik belum patut Hang Tuah itu dibunuh sebab dosanya itu. Hang Tuah bukan barang-barang Hamba ke bawah duli Yang Dipertuan; kalau-kalau ada perkenaannya kepada kemudian hari. Sebab itulah maka ia patik taruh pada dusun anak patik, patik suruh pasung; melainkan ampun ke bawah duli Yang Dipertuan juga akan patik.""

Maka Sultan Mansur Syah pun terlalu sukacita mendengar sembah Seri Nara Diraja itu. Maka titah baginda, ""Syabas! Bahawa Seri Nara Dirajalah sempurna Hamba."" Maka di­ anugerahi baginda persalin dengan sepertinya. Maka titah ba­ginda pada Seri Nara Diraja, ""Segeralah si Tuah suruh bawa ke mari."" Maka Seri Nara Diraja pun menyuruhkan orang mengam­bil Hang Tuah; maka Hang Tuah datanglah dibawa orang ke hadapan Sultan Mansur Syah. Pucat, kurus, berjalan teranggar-­anggar. Miskinan Hang Tuah belas segala yang memandang, kerana lama dalam pasungan.

Setelah Sultan Mansur Syah melihat Hang Tuah datang, maka dianugerahi baginda ayapan. Setelah sudah Hang Tuah makan, maka oleh Sultan Mansur Syah diambil keris daripada pinggang baginda, dianugerahi pada Hang Tuah; maka titah baginda, ""Basuhkan arang di muka aku."" Maka sembah Hang Tuah, ""lnsya-Allah Taala, baiklah tuanku."" Maka Hang Tuah pun menjunjung duli, lalu pergi mendapatkan Hang Jebat."
51,Pertarungan Hang Tuah-Hang Jebat,"Setelah datang ke bawah tangga istana itu, maka Hang Tuah pun menyeru Hang Jebat, disuruhnya turun. Setelah Hang Jebat mendengar orang menyeru ia turun itu, maka dipandangnya ke bawah, dilihatnya Hang Tuah memanggil dia. Maka kata Hang Jebat, ""Hei Tuah! Adakah lagi engkau? Ada­lah sangka aku engkau sudah mati, maka aku mahu membuat pekerjaan terlanjur demikian ini. Hanya kita sekarang bertemulah sama sebesi; marilah engkau naik, supaya kita ber­main."" Maka kata Hang Tuah, ""Baiklah!""

￼Maka Hang Tuah pun naiklah. Baharu dua tiga mata anak tangga maka diterpa oleh Hang Jebat. Maka Hang Tuah pun turun. Maka naik pula; itu pun demikian juga. Setelah dua tiga kali demikian maka kata Hang Tuah pada Hang Jebat, ''Jikalau engkau sungguh lelaki, marilah engkau turun, kita bertikam sama seorang supaya temasya orang melihat kita."" Maka kata Hang Jebat, ""Bagaimana aku akan turun? Kerana orang lain datang menikam aku."" Maka kata Hang Tuah, ""Seorang pun tiada aku beri me­nolong aku, hingga sama seorang juga kita bertikam."" Maka kata Hang Jebat, ""Di mana pula demikian? Jikalau aku turun nescaya ditikam orang. Jika engkau hendak membunuh aku, marilah engkau naik. "" Maka kata Hang Tuah, ""Bagaimana aku akan naik? Baharu semata dua anak tangga, sudah engkau terpa aku. Jika engkau hendakkan aku naik, menyiah engkau sedikit."" Maka kata Hang Jebat, ""Baiklah! Naik engkau!"" maka Hang Jebat pun menyiah sedikit. Maka Hang Tuah segera me­lompat naik. Dilihatnya ada pada dinding istana itu sebuah utar-utar kecil, maka segera diambil oleh Hang Tuah.

Maka bertikamlah Hang Tuah dengan Hang Jebat sama seorang. Hang Tuah berutar-utar, Hang Jebat tiada; tetapi akan Hang Tuah bertikam itu tiada tetap kakinya, terketar-ketar laku­nya menyalahkan tikam Hang Jebat itu, miskinan kerana lenguh bekas dipasung. Maka dipandang oleh Hang Tuah gundik raja yang dibunuh dan dihiris Hang Jebat dari muka lalu ke farajnya dan ditelanjanginya; maka oleh Hang Tuah sambil bertikam itu dikuiskannya kain perempuan itu dengan kakinya, seperti diselimuti, tertutup semua tubuhnya.

Belas pula mendengar Hang Tuah baharu lepas daripada pasungannya, berdiri lagi belum tetap baik, maka ia bertikam itu kemamar-kemamar bahasa lakunya. Maka keris Hang Tuah tertikam pada papan dinding istana itu, lekat kerisnya; maka hendak ditikam oleh Hang Jebat, maka kata Hang Tuah, ""Adakah adat lelaki orang demikian? Jika engkau sungguh  lelaki, berilah aka menanggalkan kerisku dahulu,"" Maka kata Hang Jebat. ""Tanggalkan kerismu."" Maka Hang Tuah pun menanggalkan kerisnya, diperbaikinya. Maka bertikam pula ia dengan Hang Jebat, dua tiga kali keris Hang Tuah tertikam kepada tiang dan dinding, Disuruh oleh Hang Jebat tanggal­kan, Moga-moga dengan takdir Allah Taala maka Hang Jebat pun tertikam pada dinding pintu, lekat kerisnya. Maka segera ditikam oleh Hang Tuah dari belakangnya terus ke hulu hati.

Maka kata Hang Jebat, ""Hei Tuah! Demikiankah lelaki me­nikam mencuri dan mengubah waadnya? Engkau dua tiga kali lekat kerismu, aku suruh tanggalkan juga; aku sekali lekat kerisku, engkau tikam.,"" Maka sahut Hang Tuah ""Siapa ber­setia dengan engkau orang derhaka."" Maka ditikam pula seliang lagi, maka Hang Jebat pun matilah.

Setelah sudah Hang Jebat mati, maka Hang Tuah pun turunlah dari istana itu, pergi mengadap Sultan Mansur Syah. Terlalulah sukacita baginda, maka segala pakaian yang di­pakai baginda itu, semuanya dianugerahkan baginda kepada Hang Tuah, Maka bangkai Hang Jebat pun ditarik oranglah, maka segala anak bininya semuanya habis diumbut, datang kepada kaki tiang dan tanah bekas rumah pun habis digali dibuangkan ke laut.

Setelah itu maka Sultan Mansur Syah pun melekatkan gelar ""Laksamana itu akan Hang Tuah, dan diarak berkeliling negeri anak raja-raja. Maka didudukkan setara Seri Bija Diraja, Hang Tuah lah pertama-tama jadi laksamana, disuruh memikul pedang kerajaan berganti-ganti dengan Seri Bija Diraja: kerana adat dahulu kala Seri Bija Diraja memikul pedang kerajaan itu berdiri di tingkat kelek-kelekan dan Lak­samana pun mulanya berdiri juga, setelah penat rasanya, maka disangkutkan pantatnya pada birai kelek-kelekan; tiada siapa menegur kerana ia Orang Besar-besar, Hatta dengan demikian lain duduklah ia dikelek-kelekan, maka menjadi adatlah datang sekarang orang memikul pedang kerajaan duduk dikelek-kelekan kiri,.

Adapun Seri Nara Diraja dianugerahi baginda Serting Ujung itu semuanya sekali. Adapun Serting Ujung itu dahulukala berbahagi dua dengan Bendahara; ada penghulunya, Tun Tuakal namanya. Ada salahnya sedikit kepada Sultan Mansur  Syah, maka dibunuh baginda. Maka orang Serting Ujung tidak­lah keluar lagi, sebab penghulunya mati itu, maka datang sekarang orang Sungai Seriing Ujung itu semuanya kepada Seri Nara Diraja, sampai kepada anak cucunya, demikianlah zaman Melaka.

Adapun akan Sultan Mansur Syah pun pindahlah, tiada mahu diam lagi pada istana tempat Hang Jebat mati itu. Maka baginda memberi titah kepada Bendahara Paduka Raja, menyuruh membuat istana. Maka Bendahara Seri dia mengadap dia, kerana adat Bendahara pegangannya Bintan. Adapun besar istana itu tujuh belas ruang, pada seruang tiga-tiga depa luasnya; besar tiangnya sepemuluk, tujuh pangkat kemuncaknya. Pada antara itu diberinya berkapa-kapa, pada antara kapa-kapa itu diberinya bumbungan melintang dan bergajah­ menyusu; sekaliannya bersayap layang-layang, sekaliannya itu diukir dan bersengkuap. Pada antara Sengkuap itu diper­buatnya belalang bersagi; sekaliannya dicat dengan air emas. Kemuncaknya kaca merah, apabila kena sinar matahari, bemyala-nyala rupanya seperti manikam. Akan dinding istana itu sekaliannya berkambi, maka ditampali dengan cermin China yang besar, apabila kena panas matahari bemyala-nyala rupanya, kilau-kilauan tiada nyata benar dipandang orang. Adapun rasuk istana itu kulim, sehasta lebamya, dan sejengkal tiga jari tebalnya. Akan birai istana itu dua hasta lebamya, dan tebalnya sehasta, diukirnya rembatan pintu istana itu empat puluh banyaknya, semuanya bercat dengan air emas. Terlalu indah perbuatan istana itu, sebuah pun istana raja yang di bawah angin ini tiada sepertinya pada zaman itu. Istana itulah yang dinamai orang 'Mahligai Hawa Nafsu'; atapnya tembaga dan timah disiripkan."
